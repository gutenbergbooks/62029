<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Harminc novella by Lajos
Biró</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.blockquot {
/*  margin-left: 10%; */
 margin-right: 0%;
 text-align: justify;
/*  font-size: 0.9em; */
 font-size: smaller;
 text-indent: 1.5em;
}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.figcenter {
 margin: auto;
 text-align: center;
}

p.smaller {
 font-size: small;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

h2 img {
 margin: auto;
 margin-bottom: 2em;
 display: block;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_232">232</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=d_cpAAAAYAAJ">http://books.google.com/books?id=d_cpAAAAYAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<h1>HARMINC NOVELLA</h1>
<p class="center">*</p>
<p class="center"><span class="caption-small">IRTA</span></p>
<p class="center"><span class="caption-large">BIRÓ LAJOS</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">AZ ATHENAEUM IRODALMI
ÉS NYOMDAI R.-T. KIADÁSA</span></p>
<p class="center"><span class="caption-small">1906.</span></p>
<p class="center"><span class="caption-small">Budapest, az
Athenaeum r.-t. könyvnyomdája.</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<div class="chapter">
<h2><img src="images/i001.png" alt="" title="" />Az ötödik
szimfónia.</h2>
</div>
<p>A férfi felment a szinpadra.</p>
<p>– Jössz? – kérdezte a lánytól.</p>
<p>– Mindjárt, – mondta a lány. – Csak a kerti jelenethez kell még
bemennem.</p>
<p>Később együtt mentek el vacsorázni.</p>
<p>– Akarsz pezsgőt? – kérdezte a férfi.</p>
<p>– Igen.</p>
<p>Másfél üveg pezsgőt ittak meg. A férfinak lobogott a szeme, a
lánynak ferdére siklott a kalapja. Lázasak voltak a jókedvtől, az
élet örömétől, az elszántságnak és a sikereknek a duhaj
mámorától.</p>
<p>– Menjünk kávéházba?</p>
<p>– Nem, – válaszolt a lány egy mély pillantással.</p>
<p>Hazamentek a férfi lakására. Mikor a lépcsőn felfelé indultak,
akkor tört ki a férfiből az az egész öröme.</p>
<p>– Most, – mondta a hódítók gőgjével, – most megházasodom… Az
apró nyomoruságoknak <span class="pagenum"><a name="Page_2" id=
"Page_2">-2-</a></span> vége. Lesz pénz. Igazgató leszek a bankban.
Azután a gyárban. Még husz más helyen. Százezreket kapok,
megmarkolom őket és milliókat fogok szerezni. Annyi pénzed lesz,
amennyit akarsz… Akarsz pénzt? Kapsz. Akkor élünk majd.</p>
<p>Hallgatott egy kicsit, felemelte az öklét.</p>
<p>– Aki utamban van, azon átmegyek. Legázolom. Ha párbaj kell,
legyen párbaj. Nem engedem, hogy felpiszkálják azt, ami elmult.
Tőled kaptam pénzt? Kinek mi köze hozzá?</p>
<p>A leány csodálkozva nézett rá.</p>
<p>– Te ezt nem érted, mondta a férfi. Tudod, vannak dolgok az
ember multjában, amiket nem jó ilyenkor emlegetni. De lesz rá
gondom, hogy ne is emlegessék őket. Ne gondolj velük. Rendben lesz
minden. Most mennek a dolgok. Annyi pénzt kapsz, amennyit
akarsz.</p>
<p>Benn voltak a sötét lakásban. A lány megcsókolta a férfit,
ledobta a kalapját és toporzékolt jókedvében. Világosságot
gyujtottak.</p>
<p>– Ohó, szólt a lány, mi az?</p>
<p>A férfi odanézett.</p>
<p>– Még nem láttad? Egy Beethoven-maszk. Drezdából hoztam.</p>
<p>… Beethoven halotti álarca volt: fehér gipszből, német izlés
szerint arany koszorúval. Sötét bársonnyal bevont deszkalapon
feküdt, lezárt szemmel, komor homlokkal, dacos állal <span class=
"pagenum"><a name="Page_3" id="Page_3">-3-</a></span> és összezárt
ajkai körül a fájdalom kettős vonásával. Félelmes volt, komor és
engesztelhetetlen.</p>
<p>A férfi átment a másik szobába. A lány ijedten nézte a halotti
arcot az aranykoszorúval, félelme ingadozott egy percig, azután
könnyű kedvvel, a fajtájának egész halottcsufoló
szemérmetlenségével fogott egy piros rózsát a virágai közül és
odatette a komor homlok fölé. A rózsa befeküdt az arany koszorú
közepébe és az ives homlokot kiáltozta be a maga durva
pirosságával. A lány nevetett.</p>
<p>A férfi jött ki a másik szobából. Ledobta magát a diványra.</p>
<p>– Urak leszünk, – mondta.</p>
<p>A lány odament hozzá. Mellé simult.</p>
<p>– Elviszel Monte-Carloba? – kérdezte.</p>
<p>– El. Csak legyen meg az esküvő. Három hónapra rá már elszököm
veled egy hétre. Elviszlek. Minden meglesz, amit akarsz, kocsi,
ruha, pénz… Most mennek a dolgok.</p>
<p>Megcsókolták egymást. A lány csendesen ujjongott.</p>
<p>– Most minden megy, – mondta a férfi.</p>
<p>Tombolt a jókedvük, a szerelmeskedésük, a győzelmes galádságuk.
Ölelkeztek. A férfi azután hallgatott. Maga elé nézett a diadalmas
akarat gondolkozásával. A lány hozzáhajtotta a fejét. A férfi
megrándult: <span class="pagenum"><a name="Page_4" id=
"Page_4">-4-</a></span></p>
<p>– Mi az?</p>
<p>A rózsára mutatott, amelynek piros színfoltja ledérül kiabált le
a gipsz-homlok fehérségéről.</p>
<p>– Mi? – kérdezte a lány.</p>
<p>– A rózsa, – szólt megdöbbenve és hebegve a férfi.</p>
<p>A lány nevetett.</p>
<p>– Én tettem oda…</p>
<p>A férfi riadtan bámult a halotti arcra. A szigorú homlok
mozdulatlan volt, a szemhéjak is, az összezárt ajak is. De ebbe a
halotti némaságba a szemérmetlen rózsa valami rettentő és kínos
diszharmoniát vitt bele és az összezárt ajak fájdalmas ráncai még
mélyebbre vésődtek általa. A fejre felülről esett a világítás és a
fehér arcon sötét árnyékok nyultak lefelé.</p>
<p>A férfi nem tudta tőle elfordítani a szemét. Komor és felséges
volt a fej, de fenn a homlokán rikoltozott a rózsa. El kellene
venni azt a rózsát. De nem mert megmozdulni. Nézte a nagy halott
megcsufolt fejét és átdidergett rajta valami félelem.</p>
<p>Rettenetes az a rózsa. Rémületes az az arc… Most már meg is
mozdult; a fájdalom vonása megvonaglott és a homlok komorsága
fenyegető lett. Él.</p>
<p>Beethoven… Megpróbálta elfordítani a fejét, a félhomályban
keresett mást, amit nézzen. <span class="pagenum"><a name="Page_5"
id="Page_5">-5-</a></span></p>
<p>De ott volt a rózsa, a szemérmetlenség virága és színeskedett,
mozgott, kiabált, tombolt a meggyalázott homlokon. A homlok él.</p>
<p>Beethoven… Most már egészen élt. A mámoros férfi érezte, tudta,
látta, hogy egészen él. Ránézett és kábult agya egészen eltelt egy
fenyegető nagy erő félelmével.</p>
<p>A szeme előtt elhomályosult minden. A nagy sötétségből csak a
fej világított ki a rózsával homlokán. És ekkor egyszerre,
váratlanul, megdöbbentően, dübörgő hatalmassággal hangokat
hallott.</p>
<p>Mi az? A lányhoz fordult, de az aludt. Aludt. Hogy lehet aludni
ilyen rettentő zajban?… A hangok áradtak, ütemesen robogtak,
megdagadva dübörögtek előre… Mi ez?</p>
<p>A férfi megrettenve könyökölt fel. Rettenetes. Mi ez? A hangok
harsogva nyomultak egymás nyomára… Nem lehet kétség benne.
Csakugyan az. A rettenetes szimfónia, az ötödik, a
sors-szimfónia…</p>
<p>Ránézett a halotti arcra. A Beethoven-fej most már egészen élt,
mozgott, fenyegetett, sugárzott és világított. A szimfónia
dübörögve rohant előre. Hangjai kopogva, zengve, zúgva, ropogva,
harsanva és dübörgve követték egymást, óriási ütemes áradásokban,
végtelen, félelmes, ringó hullámokban. A hangok beárasztották a
szobát, egyre dőltek, a falat ostromolták <span class=
"pagenum"><a name="Page_6" id="Page_6">-6-</a></span> és az ajtónak
ütődtek neki. Mint a harang kongása úgy követték egymást, a férfi
agyvelején érezte az ütéseket és ha befogta a fülét,
megszázszorozódott az erejük. Nem lehetett menekülni előlük. Az arc
egyre fényesebb és egyre komorabb lett, fenyegető, mint egy isten
és mint egy isten, úgy kormányozta a hangoknak ezt a vízözönét.
Rettentő.</p>
<p>A sors-szimfónia ez… A férfi didergett. Alázatosan, megdöbbenve
és félve húzódott össze. A lány aludt mellette.</p>
<p>Mit akar itt ez a lány? Milyen szemérmetlen, ledér és alávaló
teremtés ez? Milyen hitványak ők ketten, amint galád számítással
tervezgetik a jövőt: egy másik nő kifosztását, megcsalását. Milyen
galádak és alávalóak, amint az egész világot meg akarják csalni és
ki akarják fosztani.</p>
<p>De a sorsot nem lehet megcsalni… A férfi hallotta, amint a
sorsot jelentő hanghullámok fenyegetően, a bűn ismeretével és
fenyegetésével robognak előre. Fázott. Mi az ő öröme, mámora,
boldogsága? Mi a biztos alapja? Csak forduljon el tőle valaki, csak
tudja meg valaki a galád árulást, csak jöjjön valaki, aki a multat
előkutatja és akit elhallgattatni nem lehet… Vége mindennek.
Reszketett.</p>
<p>A szimfónia még mindig áradt és dübörgött. Rettentő félelme
ekkor haragra vált a lány <span class="pagenum"><a name="Page_7"
id="Page_7">-7-</a></span> ellen, aki mellette feküdt. Ő a
gyalázatos, a bűn társa és a bűn szerzője. Dühödten rázta meg.</p>
<p>– Mi az? – kérdezte álmosan a lány.</p>
<p>A férfi ordított:</p>
<p>– Ki innen, kiáltotta rémülten és kétségbeesve, ki veled
innen!</p>
<p>A lány védekezett.</p>
<p>– No, no, bolond vagy?</p>
<p>– Ki veled, ordította a férfi. Nem hallod?</p>
<p>A lány kétségbeesve védekezett. A férfi szorítása fájt és
sajgott a karján. Nem lehetett védekezni. Künn volt az éjszakában
egyedül.</p>
<p>A férfi bezárta utána az ajtót. A dübörgő hangok még teljes
erejükben voltak. Alázatosan, összetörve, remegő félelemmel nézett
a meggyalázott halotti arcra. A hangok lassan, széles hullámzással,
sírva apadtak, a fehér arc az istenek győzelmes haragjával
tekintett rá és a férfi alázatosan, összetörve bukott le előtte a
földre.</p>
<div class="figcenter" style="width: 82px;"><img src=
"images/i002.png" alt="" title="" /></div>
<hr class="chap" />
<p><span class="pagenum"><a name="Page_8" id=
"Page_8">-8-</a></span></p>
<div class="chapter">
<h2><img src="images/i003.png" alt="" title="" />A kártya.</h2>
</div>
<p class="center">(Egy ujságiró naplójából.)</p>
<p>A szerkesztő behivott a szobájába és így szólt hozzám:</p>
<p>– Le kell menned a Torday Péter beszámolójára.</p>
<p>– Kérek költséget.</p>
<p>A szerkesztő kiállította az utalványt.</p>
<p>– Mikor utazzam?</p>
<p>– Még ma éjjel.</p>
<p>A kiadóhivatalban megkaptam a pénzt és hazamentem a lakásomra.
Becsomagoltam azt a ruhát, amire szükségem lehetett és kimentem a
vasuthoz. Kilenc órakor indult a vonat Erdély felé. Hajnaltájban
értünk a kis biharmegyei községhez. Az állomáson két úr várakozott.
Bemutatkoztak: a függetlenségi párt tagjai és a vendégeket
fogadják. Én is bemutatkoztam:</p>
<p>– Zsadányi Zoltán, a <i>Független Ország</i> munkatársa.
<span class="pagenum"><a name="Page_9" id=
"Page_9">-9-</a></span></p>
<p>Nagyon örültek. Kocsira ültünk. Elvittek egy csinos, emeletes
uri házhoz.</p>
<p>– Ez a Torday Péter kastélya. Uraságod az ő vendége. Szobája el
van készítve. Tessék lefeküdni, hogy reggel friss erőben nézhesse
végig a beszámolót.</p>
<p>Lefeküdtem. Budapest örökös zaja után alig tudtam aludni a nagy,
falusi csendességben. Mikor felébredtem, a téli nap már jó magasan
állott. Az udvart, az utcát hangos zsibongás töltötte be. A nép
gyülekezett.</p>
<p>Gyorsan felöltöztem. A földszinti ebédlőben már nagy társaság
volt együtt: vidéki urak, a párt vezéremberei, köztük egy-két kékbe
öltözött parasztember. Torday nagy örömmel jött elém:</p>
<p>– Isten hozta, kedves barátom.</p>
<p>Sorba bemutatott a jelenlevőknek. Azután folytatták a
beszélgetést, szilvóriumot és apró pogácsákat fogyasztva.</p>
<p>A beszámoló olyan volt, mint minden beszámoló. Frázisok, viharos
éljenzés, végül bizalom és köszönet a szeretett képviselőnek.</p>
<p>A beszámoló után természetesen bankett következett, amely
rettenetesen unalmas volt. Itt azonban kellemes meglepetés ért.
Találkoztam Taláry Lajossal, ezzel a szeretetreméltó kalandorral,
aki csodálatos módon képviselői mandátumot, sőt tekintélyt és
országos <span class="pagenum"><a name="Page_10" id=
"Page_10">-10-</a></span> hirt szerzett magának, pedig egy-két
szerencsés párbajon kívül igazán nem produkált soha semmit. Egy-két
évvel ezelőtt mindennap találkoztam vele a vivóteremben; akkor
összebarátkoztunk.</p>
<p>Vele töltöttem az időt öt óráig, amikor a szerkesztőségnek
részletes tudósítást kellett telefonoznom a beszámolóról. Elmentem
a postahivatalba. Hamar összeköttetést kaptam a szerkesztőséggel és
lehadartam a tudósítást. Mikor a végére értem, Horvát, a
sztenografusunk így szólt:</p>
<p>– Várj csak egy percig. Távirat jött a címedre Miskolcról. Mit
csináljunk vele?</p>
<p>Miskolc! Az öcsém van ott, hadnagy a hatos huszároknál. Rögtön
válaszoltam:</p>
<p>– Bontsd fel kérlek a táviratot és olvasd fel.</p>
<p>Egy pillanatnyi hallgatás következett. Azután megszólalt újra a
Horvát hangja akadozva és zavartan:</p>
<p><i>Zsadányi, Független Ország szerkesztősége Budapest. Ezred
pénzéből négyszáz forintot elköltöttem. Hazulról nem kérhetem. Ha
huszonnégy óra alatt nem küldöd, főbe lövöm magamat. Géza.</i></p>
<p>Horvát elhallgatott. Én ijedten bámultam a telefonra és nem
tudtam szólni. Végre megkérdeztem:</p>
<p>– Mikor jött ez a távirat? <span class="pagenum"><a name=
"Page_11" id="Page_11">-11-</a></span></p>
<p>– Ma reggel.</p>
<p>– Jó. Köszönöm. Szervusz.</p>
<p>Horvát hangja még egyszer megszólalt:</p>
<p>– Kérlek, talán szólnék a szerkesztőségben. Ha esetleg
segíthetnénk valamivel…</p>
<p>Egy pillanat alatt átvillant az agyamon: milyen megaláztatás:
én, a horkai Zsadányi Kálmán fia…!</p>
<p>Durván válaszoltam:</p>
<p>– Semmire sincs szükségem. Szervusz.</p>
<p>A kagylót letettem. Indultam kifelé a postahivatalból. Mire
kiértem a havas utcára, a rémület, amely a torkomat fojtogatta,
elmult. Zavart voltan, de inkább haragos, mint rémült.</p>
<p>Mit akar én tőlem az a kölyök? Miért fordul én hozzám, mikor
tudja, hogy fuldoklom az adósságokban?</p>
<p>Megnéztem, mennyi pénzem van. Összesen száz forint volt azzal
együtt, amit egy regényért kaptam a Magyar Családtól. És erre a
pénzre már vár a szabóm, a házigazdám… egy egész csomó dühös, rabló
hitelező.</p>
<p>Honnan vegyek én négyszáz forintot? Mért nem fordul az a kölyök
a nagybátyánkhoz vagy valami uzsoráshoz vagy mit tudom én hová.</p>
<p>Eh, majd segít magán valahogy. Az apánk, miután háromszor
kifizette az adósságait, megmondta, hogy a havi pénzen kívül semmit
<span class="pagenum"><a name="Page_12" id=
"Page_12">-12-</a></span> sem ad neki. Ő tehát nem ad. Az bizonyos.
De majd segít magán valahogy. Mi közöm nekem hozzá! Elég bajom van
nekem a magam ügyeivel.</p>
<p>Csupa harag és keserűség volt a lelkem. Visszamentem a
Torday-kastélyba és szerettem volna felrugni mindenkit, aki elém
került. Milyen ostoba arcok, milyen bárgyú nevetések. Undorító volt
az egész társaság.</p>
<p>Megkérdeztem, mikor utazhatom el.</p>
<p>– Reggel hét órakor; akkor megy Taláry Lajos is, a többiek
is.</p>
<p>Ostobán ődöngtem egyik szobából a másikba. Este nagy vacsora
volt. Most már nők is voltak jelen, ami szinte elviselhetetlenné
tette a társaságot.</p>
<p>Nagynehezen véget ért a vacsora is. Beszöktem egy távoli
szobába. Lélektelenül, üres aggyal üldögéltem és szivaroztam.
Eszembe jutott az öcsém. Gyerekkorunkban beteges, gyenge, szőke fiu
volt – én nagy, erős kamasz – én voltam mindig a védelmezője. Talán
mégis tennem kellett volna valamit. Eh, a gyenge, szőke fiuból
erős, hetyke huszártiszt lett. Majd segít magán.</p>
<p>… A társaság rám talált. Innom kellett. Dühöngtem, de nem tudtam
szabadulni. Az idő mulott. Végre fásultan kocintgattam és
hallgattam az ostoba fecsegéseket. <span class="pagenum"><a name=
"Page_13" id="Page_13">-13-</a></span></p>
<p>Éjfél elmult. Egy óra tájban Taláry Lajos felkiáltott:</p>
<p>– Most már le se fekszünk a vonat indulásáig.</p>
<p>Nekem már mindegy volt. Később ezt mondta valaki:</p>
<p>– Töltsük ki az időt egy kis <i>ferblivel</i>.</p>
<p>Általános helyeslés. Nekem ez is mindegy volt már. Minden
idegszálam elzsibbadt. Ha azt mondták volna: ugorjunk le az
emeletről, azt se bántam volna.</p>
<p>Torday Péter szólt még:</p>
<p>– De kikötöm, hogy nem szabad nagyban játszani. Csak éppen
időtöltésnek.</p>
<p>Már akkor az asztalon volt a kártya. Nem játszottam jogászkorom
óta a nemzeti játékot. De akkor a jogi fakultás büszkesége
voltam.</p>
<p>A <i>vizi</i>-t valami Fischer nevű úr adta. A megyei urak –
gyanús hangzású neve ellenére – tegeződtek vele; ebből láttam, hogy
sok pénzének kell lennie. Később megtudtam, hogy van vagy hat
milliója.</p>
<p>Kivette duzzadt tárcáját és maga elé tett egy tízforintost. Oh,
gondoltam, majd csak megmondja, mennyi a <i>vizi</i>. Elvégre ha
időtöltésnek játszunk, nem lehet több egy-két koronánál.</p>
<p>Megkezdődött a játék. Összesen vagy heten játszottunk. Egyszerre
láttam, hogy a <i>vizi</i>: <span class="pagenum"><a name="Page_14"
id="Page_14">-14-</a></span> az egész tíz forint. Szentséges Isten,
hiszen ez rablóhadjárat lesz. Előttem volt az asztalon a száz
forintom: – ezt úgy elfújja a kártyatorna, mint pelyhet a szél. Ha
nincs szerencsém, két perc alatt felkelhetek az asztaltól
szégyenszemre, restelkedve. Szinte megszédültem.</p>
<p>Megkezdődött a játék.</p>
<p>– Husz forinttal beljebb!</p>
<p>– Ez a kártya tíz forint!</p>
<p>– Tíz forint a vak!</p>
<p>– Megadom!</p>
<p>A harci jelszavak röpködtek a levegőben. Istenem, micsoda
összegekben megy ez a játék. Hisz ez rémületes. Kacagtam volna
rajta, ha nézője vagyok, de így –! Az én szegény száz forintom
milyen szegény, milyen silány, milyen törpe volt.</p>
<p>Rám került a sor. Eh, nem »tartok« semmit. Veszítek egy pár
forintot, de menekülök.</p>
<p>Megnéztem a kártyámat és a vér a fejembe tódult. <i>Ász</i> volt
minden kártyám: ász, piros, zöld, gúnyos pofájú figurák. A fejemben
lüktetett a vér; eszeveszetten döngette a halántékomat.</p>
<p>Nem menekültem. Játszani kezdtem. Hívtak? Tartottam.
Visszahívtam. A szájam kiszáradt, a torkomat fojtogatta az
izgatottság. A szemembe egyszerre zavarosan csapódtak <span class=
"pagenum"><a name="Page_15" id="Page_15">-15-</a></span> a színek.
Csaknem belevakultam. Négy ász volt a kezemben; a gyilkos játékban
a legfőbb hatalom, a szörnyű, nagy úr, amely legázol mindent.</p>
<p>Az asztal körül már csend volt. Mindenki feszülten figyelte a
tusát.</p>
<p>Végül ketten küzdöttünk: Fischer, a milliomos, meg én. Ő kihúzta
a tárcáját, ezt a tárcaszörnyeteget, amelyből nagy bankók
vöröslöttek ki. Én idegesen szorongattam a négy kártyát és
megforgattam szegény száz forintomat.</p>
<p>A milliomos kivette a szivart a szájából és világa
legtermészetesebb hangján hívott egy irtózatos összeget.
Nyilvánvaló volt, hogy meg akar ijeszteni, »el akar kergetni«. Mert
hiszen tudtam, hogy én vagyok az úr, nálam van a legfőbb
kártya-hatalmasság, nálam van a ferbli nagy mogulja: a négy
ász.</p>
<p>Szóval a milliomos <i>hívott</i>. Nyugalmat erőszakoltam
magamra. Megadom. Visszahívtam valami semmiséget. A milliomos
megadta. Újra hívott; ismét egy kis vagyont.</p>
<p>Minden szem rajtam égett. Úgy éreztem, hogy az emberek mind
gúnyosan mosolyognak az én száz forintomon. Mind tudják, hogy én
voltaképen csalok, – mert hiszen ha veszítenék, nem tudnék
fizetni.</p>
<p>Összeszedtem az idegeimnek minden erejét. <span class=
"pagenum"><a name="Page_16" id="Page_16">-16-</a></span> Nem birom
tovább. Belenyultam a zsebembe, kivettem a tárcámat – néhány
névjegy volt benne – lecsaptam az asztalra és ráütöttem:</p>
<p>– <i>Megadom. Mi van?</i></p>
<p>… Ez végét veti a tusának. <i>Mi van:</i> erre a szóra le kell
ereszteni a sisakrostélyokat.</p>
<p>A milliomos megmutatta a kártyáját. Valami semmiség volt. Én
nyugodtan terítettem ki a négy ászomat.</p>
<p>Az elszörnyedés moraja zúgott fel. A milliomos rögtön elém tolta
a vesztett összeget. A többiek is. Halommal állott előttem a bankó.
Több volt ezer forintnál. Ekkor hárman is rámtámadtak:</p>
<p>– Hiszen te nem tudsz játszani!</p>
<p>Megremegtem. Csak nem tudják ezek, hogy nincs több pénzem a száz
forintnál? Nem tudták.</p>
<p>– Miért kérdezted, hogy <i>mi van</i>? Hiszen a <i>hasába
láttál</i>. Miért nem folytattad a <i>veretést</i>?</p>
<p>Az ismert kártyás-kifejezések kedvesen csengtek a fülemben.
Boldog voltam. Most már nem kell megfutnom szégyenszemre: itt van a
pénz, az édes pénz, száz, ötszáz, ezerháromszáz forint.</p>
<p>… Tovább folyt a játék. Őrült szerencsém volt. Egy-két óra mulva
négyezer forint feküdt előttem.</p>
<p>Hajnali három óra volt. Ekkor eszembe <span class=
"pagenum"><a name="Page_17" id="Page_17">-17-</a></span> jutott az
öcsém. A szívemet megrohanta a fájdalom. Szegény fiú, vajjon mit
csinál most? Hátha csakugyan nem tud magán segíteni?</p>
<p>Megborzongtam. Hogy előttem volt nagy halomban a gyalázatos
pénz, kínozni kezdett a lelkifurdalás. Tennem kellett volna
valamit. Legalább egy biztató táviratot kellett volna küldenem.</p>
<p>Mit csináljak most? Mit csináljak?… Egy pillanatra átfutott az
elmémen: ha most el tudnék menni, menekülni, szökni, akkor
segíthetnék még. Rohannék a távíróhivatalba, vagy különvonatot
fűttetnék; vagy mit tudom én, mit csinálnék. Csak menekülni tudnék
valahogyan.</p>
<p>Hátha rosszullétet tettetnék? Ha lefordulnék ájultan a székről?
Elkínzott elmém belekapaszkodott ebbe a gondolatba. Megpróbáltam
bevezetni a dolgot. Végigsimogattam a homlokomat:</p>
<p>– Istenem, milyen fejgörcsöm van!</p>
<p>Taláry Lajos végignézett rajtam. Be volt csipve és veszített.
Tudtam, hogy ilyenkor kiméletlen és durva. Élesen nézett: szinte
belémfuródtak a szemei. Kihívóan mondta:</p>
<p>– Aki nyer, annak nem fájhat a feje!</p>
<p>Minden más körülmények között a szeme közé vágtam volna a
kártyát. De most éreztem, hogy nagyon is igaza van a gyanúsításban,
<span class="pagenum"><a name="Page_18" id=
"Page_18">-18-</a></span> amely a szavaiból kisziporkázott. Vállat
vontam hát. Taláry békülékenyen mondta:</p>
<p>– A vonat indulásáig játszunk.</p>
<p>Nekem már mindegy volt. Játszottam tovább. Az éjszaka haladt
előre; a szemek álmosan és kidagadva nézték a kártya forgását; a
játék veszett tusában folyt tovább. A testemnek és a lelkemnek
minden erejét meg kellett feszítenem, hogy győzzem ezt az ocsmány
küzdelmet. Most már csakugyan fejgörcsöm volt: tépő, szaggató,
hasogató fájdalom nyilalt át a fejemen. Mintha foszlányokra hasadt
volna az agyvelőm. A szememet vér borította el. A torkom – hiába
ittam jeges pezsgőt – égően száraz volt.</p>
<p>Négy óra. Öt óra. Már nem is játszottam öntudatosan. Nyultam a
kártyáért, adtam, hívtam, visszahívtam: lélektelenül, gépiesen. A
hangom is – úgy tetszett – idegen ember hangja.</p>
<p>Végre jött a reggel. Ködös, szomorú téli reggel.</p>
<p>– Hat óra elmult, – szólt Torday – ha nem akartok elkésni,
indulnotok kell.</p>
<p>A játéknak vége volt. A milliomos nyugodtan kelt fel, Taláry
Lajos káromkodott, én remegő kézzel szedtem össze a bankókat,
amelyek előttem voltak. Felálltam. Reszketett a lábam. Testem az
izzadtság vizében <span class="pagenum"><a name="Page_19" id=
"Page_19">-19-</a></span> úszott. A csontjaim mintha össze lettek
volna zúzva.</p>
<p>Kocsira ültünk és kihajtattunk a vasutra. Dideregtem a hideg
levegőben. Az állomáson siettem be a postahivatalba és
megkérdeztem, adhatok-e fel táviratban pénzt.</p>
<p>– Még nem – volt a válasz. – Majd kilenc óra tájban, ha
Szolnokra ér a vonat, tessék kiszállni. Ott már felveszik.</p>
<p>A vonat elindult. Próbáltam aludni, de nem tudtam. Láz kínzott.
Vacagott a fogam; forró és hideg verejték ütött ki a
homlokomon.</p>
<p>Szolnokon kiszálltam. Megnéztem, mennyi pénzt nyertem. Összesen
kétezernyolcszáz forint volt. Olyan betegnek éreztem magamat, hogy
örülni sem tudtam neki. Feladtam az öcsém címére a négyszáz
forintot. Most kilenc óra van, tizenegyre megkapja, addig csak nem
csinál valami bolondot.</p>
<p>Dideregve mentem vissza a kocsiba és lefeküdtem. Betegen
érkeztem Budapestre. Dél volt. Hazahajtattam a lakásomra és
lefeküdtem. Halálosan mély álomban feküdtem este nyolc óráig.</p>
<p>Felkeltem. A csontjaim még mindig reszkettek. A homlokomon láz
égett.</p>
<p>Bementem a szerkesztőségbe. Nem volt benn senki. Turkáltam a
papirhalmazban: <span class="pagenum"><a name="Page_20" id=
"Page_20">-20-</a></span> a kőnyomatosok között. A táviratokban
egyszerre ez a szó üti meg a szememet: Miskolc.</p>
<p>Dermedten olvastam:</p>
<p><i>Miskolc. Tragikus öngyilkosság történt itt ma. Zsadányi Géza,
a hatodik huszárezred hadnagya…</i></p>
<p>… Ájultan estem össze. A fejem belevágódott egy asztalba. És
három hétig feküdtem akkor élet és halál között a leggyilkosabb
tifuszos lázban.</p>
<div class="figcenter" style="width: 86px;"><img src=
"images/i004.png" alt="" title="" /></div>
<hr class="chap" />
<p><span class="pagenum"><a name="Page_21" id=
"Page_21">-21-</a></span></p>
<div class="chapter">
<h2><img src="images/i005.png" alt="" title="" />Két párbaj.</h2>
</div>
<p class="center">(Egy ujságiró naplójából.)</p>
<p>Az öreg Harmos dörmögve szidott:</p>
<p>– Mit művel, Zsadányi, mit művel. Ezt a szennyes nyomtatványt
csak azért veszem a kezembe, hogy a maga züllésének a dokumentumait
lássam.</p>
<p>Ránéztem.</p>
<p>– Igen, – folytatta hevesen – a züllésének a dokumentumait. Azt
hiszi, nem züllés az, ha valaki, aki különb dolgokra van hivatva,
minden nap kitapossa egy embernek a belét. Ezért iró maga? Magának
már nem izlik a fekete kávéja, ha ritkított garmond sorokban le nem
gazemberezett valakit, csak azért, mert más véleménye van a
miniszterelnökről, mint magának. Csupa olyan embert, akikkel még
nem régen egy párton volt. Borzasztó, mit műveltet magával az a
Gyáni, aki más országban lapkihordó se lehetne, nem szerkesztő.
<span class="pagenum"><a name="Page_22" id=
"Page_22">-22-</a></span></p>
<p>Az asztal körül mindenki hallgatott. Forgács egyszerre pislogni
kezdett. Ez most mindjárt mond valami komiszságot. Megszólalt.</p>
<p>– Apám – mondta Harmosnak melegen – ne bántsa Zsadányit. Tudja
ő, mit csinál.</p>
<p>Harmos hevesen akart válaszolni, de Forgács folytatta:</p>
<p>– Tudja ő jól, mit csinál. Kiválogatja az embereit. Taláry
Lajosnak még egyszer sem taposta ki a belét.</p>
<p>Tudtam. Ha ez az ember megszólal, komiszságot mond. Egy
pillanatig haboztam, pofonüssem-e. Azután vállat vontam. A társaság
másról kezdett beszélni.</p>
<p>… A szerkesztőségben eszembe jutott a kávéházi beszélgetés.</p>
<p>– Van valamid? – kérdezte Gyáni.</p>
<p>– Taláry Lajosról akarok egy dalt írni.</p>
<p>– Vigyázz. Harapós.</p>
<p>Ujra éreztem a megaláztatás dühét, és szó nélkül leültem írni.
Eleinte nehezen ment. Kínlódtam. De a szavak keményen sorakoztak
egymás mellé. Elfogott a művészi munka láza. Mit nekem az a Taláry!
Ki az a Taláry! A sorok ugy csattantak, mint a korbácsütés. Mikor a
cikket elolvastam, meg voltam vele elégedve.</p>
<p>… Másnap Torday jött be a szerkesztőségbe <span class=
"pagenum"><a name="Page_23" id="Page_23">-23-</a></span> egy másik
képviselővel. Taláry nevében kértek elégtételt.</p>
<p>– Majd megnevezem a megbizottaimat, – mondtam nekik.</p>
<p>Bementem Gyánihoz.</p>
<p>– Vállald el, kérlek, az ügyemet. Vedd magad mellé, akit akarsz
és intézd a dolgot úgy, ahogy akarod. Csak egyet kérek: pisztolyt
ne. Kardra akárhogyan.</p>
<p>Másnap kissé zavartan jött Gyáni a szerkesztőségbe:</p>
<p>– Öregem, bocsáss meg, lehetetlen volt pisztoly nélkül
megcsinálni. Mindenképpen ragaszkodtak hozzá. Sértett fél… a sértés
súlyos volt… szinte gyáváknak látszottunk. Nagynehezen kiegyeztünk
egyszeri golyóváltásban: – ha sebesülés nincs, utána kard.</p>
<p>– Mik a feltételek?</p>
<p>– Közönséges pisztolyok; huszonöt lépés; öt lépés avance; tiz
másodperc. A kard: közönséges. Bandázs nélkül. Harcképtelenség.</p>
<p>… A fedett lovaglóiskola homokján Torday lassan mérte ki a
huszonöt lépést. Felállítottak. A szokott ostobaságok után
elhangzott a vezényszó:</p>
<p>– Vigyázz. Kész. Tűz.</p>
<p>Ránéztem Taláryra. A szeme fellobbant és sietve tette meg öt
lépését. A torkom összeszorult. <span class="pagenum"><a name=
"Page_24" id="Page_24">-24-</a></span> Ismertem a Taláry lövéseit.
De a szégyenkezésnek rettenetes hatalma megmozdított. Nem szabad
gyávának látszanom. Éreztem, hogy reszket a lábam és sietve
gázoltam előre, hogy meg ne lássák. Elértem a barrière-ig.</p>
<p>A fülembe óriási távolságból verődött a másodpercek lassú
számolása:</p>
<p>– Egy… kettő… három…</p>
<p>Taláry csendesen emelte fel a pisztolyát. A fejemet süketítő
zúgás töltötte el. Igyekeztem bátran belenézni a csőbe. Egyenesen
beleláttam, de a szemem mintha ki akart volna pattanni. Nem láttam
mást, mint a fekete csövet. A torkom körül fojtóvá lett a
szorítás.</p>
<p>– … Négy… öt… hat…</p>
<p>A tüzet láttam és ugyanabban a pillanatban egy rettentő
csattanás rázta meg a fejemet. A jobb fülemen a dördülő hang
repesztve csapott be és úgy éreztem, hogy széthasítja az
agyvelőmet. A fájdalommal egy pillanatban átjárt az öröm is. A
golyó a jobb fülem mellett ment el; a pisztoly balra, felfelé hord:
ennek köszönhetem az életemet. Az agyvelőm sajgott, de a szivem
felszabadulva dobbant egyet.</p>
<p>– … Hét… nyolc… kilenc…</p>
<p>Felkaptam a pisztolyomat és kilőttem. A markomon nagyot
taszított a fegyver. Taláry pedig arccal végigesett a homokon.</p>
<p>Bámulva néztem feléje. Csak nem találtam? <span class=
"pagenum"><a name="Page_25" id="Page_25">-25-</a></span> Mind
odarohantak hozzá. Gyáni azután felém jött.</p>
<p>– A mellébe ment a golyó. Te menj most innen.</p>
<p>Elmentem. Kábult volt a fejem. Mi történt? A pisztolyomat vakon
lőttem ki. Agyonlőttem egy embert?</p>
<p>Vizsgáltam a lelkiismeretemet. Mit vétett nekem ez a Taláry? Én
bántottam. A lelkiismeret fájdalmát azonban nem éreztem. De újra
éreztem a lelkem dühöngő keserűségét, a hónapok óta kínzó
alaktalan, vad bánatot, amely marja a lelkemet és amelyért marnom
kell másokat, amióta én miattam lett öngyilkos az öcsém.
Megmérgezett, vonagló, kínba facsarodott lelkem áldozatokat kíván.
Lehet-e másképpen csillapítani az embernek a maga fájdalmát, mint
hogy másoknak fájdalmat okoz?… Ah, hadd fájjon nekik is ez a nagy
bánat.</p>
<p>… Beültem egy kávéházba és egyik szivart a másik után szíttam
el. Lélek nélkül bámultam ki az utcára. A gyalogjárón egyszerre
megáll valaki és érzem, hogy egy szempár pihen rajtam. Odanézek.
Oh, ez a becsületes, meleg, szép szempár. Felugrottam. Bejött.
Megölelt. Dédelgetett.</p>
<p>– Fiam, kedves, jó fiam, de rég nem láttalak. Sápadt vagy.
Betegnek látszol. <span class="pagenum"><a name="Page_26" id=
"Page_26">-26-</a></span></p>
<p>Kifakadtam:</p>
<p>– János bátyám, de rút az élet.</p>
<p>– Hát hagyd itt ezt a várost. Ez tett beteggé. Gyere el hozzánk.
A nénéd sírni fog az örömtől.</p>
<p>… Elmenjek? Igaz. El kell mennem. A csiki hegyek közé, öt
órányira az utolsó vasuti állomástól.</p>
<p>– János bátyám, mikor utazik?</p>
<p>– Két óra mulva. Csak téged akartalak megkeresni. A lakásodon
voltam.</p>
<p>– Menjünk.</p>
<p>Két óra mulva vonaton ültünk. Reggelre kocsin. Kora délelőtt ott
voltunk a szép, nagy, kedves falusi házban. A nagynéném csakugyan
elsírta magát, mikor meglátott. A szivemet kimondhatatlan bánat
öntötte el.</p>
<p>… Két hete voltam már ott, vidám, jó, egészséges emberek között.
Kezdtem gyógyulni. A szivemet nem szorongatta úgy az a nagy
bánat.</p>
<p>A bátyám hazajött egy napon:</p>
<p>– Holnap medvére megyünk, mondta. Bevette magát a Bikkesbe egy,
és felette garázdálkodik. Holnap kihajtjuk.</p>
<p>– Megyek én is, mondtam neki.</p>
<p>Kicsit ellenkezett, azután ráhagyta: hát gyere te is.</p>
<p>Másnap elindultunk. Vagy tizen voltunk; három hallgatag paraszt
is. Szép, erős, biztos <span class="pagenum"><a name="Page_27" id=
"Page_27">-27-</a></span> golyós fegyvert adtak a kezembe. A hajtók
elmentek és mi szétoszlottunk az erdő hosszú szegélyén. Magamra
hagytak. Láttam, hogy veszélytelen helyet kerestek ki a számomra:
erre a hosszú tisztás felé, a nagy szakadékon át nem jön a medve.
Ez se baj. Leültem és belenéztem az erdőbe. Csend volt, de az erdő
élt és hangja betöltötte a csendet. Zajok hallatszottak. Levelek
suttogása, halk kopácsolás. Ágak is reccsentek valahol. Némán és
elfogódva bámultam bele a rengetegbe és a bánatom egyszerre égetővé
vált a magánosságban. Oktalan kínok rohanták meg a szivemet. A régi
fájdalom mind feltámadt és úgy fájt, úgy fájt a lelkem, hogy szinte
beleordítottam a csendes erdőbe. Ez a fájdalom oly eleven volt,
olyan meglevő, élő és pozitiv valami, hogy szinte félni kezdtem. Mi
lesz velem? Mi lesz velem? Az erdő susogott, hangos lett, harsogva
zúgott. Egyedül vagyok. Mi lesz, istenem, mi lesz? De a hangok
zűrzavarát egy tiszta zaj törte meg. Ágak reccsenése hallatszott és
benn, a fák között, a zöldesbarna homályban egy gyorsan mozgó, nagy
test jelent meg.</p>
<p>A medve. Erre jönne? A nagy tisztás felé? Amarra vannak az
erdők.</p>
<p>A barna test megnőtt. Milyen gyorsan vágtat. Egyenesen felém.
Egy perc és itt lesz. Kínzó rémület dermesztett meg. Csak most
<span class="pagenum"><a name="Page_28" id=
"Page_28">-28-</a></span> hallottam a távolból a hajtók lármáját és
csak azt éreztem, hogy most még menekülhetek. De nem tudtam
megmozdulni. Felállottam és a lábam ólmos volt. A medve csörtetve
vágott át egy pár bokron. Már tisztán láttam. Ki nem tér, egyenesen
rám jön.</p>
<p>Ekkor ujra forró áramlással futott át rajtam a düh. Hát te mit
akarsz tőlem? Te is nekem jössz? Az villant át dölyfös haraggal az
agyamon, hogy a Taláry Lajos pisztolyával néztem én szembe, és
dühödten kaptam fel a puskámat. Te oktalan dög, te akarsz engem
bántani!?</p>
<p>A vágtatása kissé meglassubbodott. Hat lépésre volt tőlem. Két
lábra állott. Iszonyatos nagynak tetszett így. De én a Taláry Lajos
pisztolyával állottam szemben. Egyszerre hideg nyugalmat éreztem.
Céloztam… Szinte a puskámat érte már. Lőttem. A dörrenés
elkábított. Összekavarodott előttem az erdő, a nagy állat. A
zűrzavart egy óriási zuhanás követte. A medve egész nagy testével
súlyosan zuhanva vágódott le a földre. A feje a lábam előtt volt;
óriás teste végignyúlt a földön. Zavartan néztem. Nem mozdult. Vége
volt. Fejét fúrta át a golyó.</p>
<p>Most újra hallottam az erdő hangjait. Belenéztem a zöld homályba
és azután rátekintettem az állatra. Óriási fenevad, félelmes, nagy,
<span class="pagenum"><a name="Page_29" id=
"Page_29">-29-</a></span> erős, csodaszép bestia. Oly szép volt ott
a földön, oly igen éreztem, hogy egy szép, nagy, erős és felséges
életet oltottam ki, hogy a részvét beférkőzött – hosszú hónapok óta
először – a szívembe. A magam életének az örömét is éreztem végre
és a megölt csodaszép, barna óriást hosszan nézve könnyek gyültek a
szemembe és lassan, lágyan, gyermekmódra sírni kezdtem.</p>
<div class="figcenter" style="width: 77px;"><img src=
"images/i006.png" alt="" title="" /></div>
<hr class="chap" />
<p><span class="pagenum"><a name="Page_30" id=
"Page_30">-30-</a></span></p>
<div class="chapter">
<h2><img src="images/i007.png" alt="" title="" />Signor
Sabbatto.</h2>
</div>
<p>Egy okos, szép leány beszélte el nekem ezt a történetet.</p>
<p>… Az olasz tengerpartot jártuk Ancona és Rimini között. A tavasz
vége felé járt, a nyárba hajolt már. A tenger csupa mámoros
tündöklés volt és az ország csupa szerelmes csoda. Ketten voltunk
az apámmal, és abban versenyeztünk, ki szívja tele jobban a szemét
színnel, fénnyel, ragyogással, és ki szívja tele jobban a szívét
ennek a boldog országnak a gyönyörű mámorával.</p>
<p>Pesarroban voltunk előbb, onnan Fannoba mentünk. Harmatos,
illatos, fénytől részeg reggel volt. A kis olasz város régi
házaiban lustán indult meg az élet. Néztük ezeket a házakat: a
renaissance-nak a kis remeke egyik-másik. A függönyök néhol le
voltak eresztve; – lusta nyaralók laknak már itt.</p>
<p>Kerestük a templomot és nem találtuk. A Baedeker nem volt elég
világos, kerestünk <span class="pagenum"><a name="Page_31" id=
"Page_31">-31-</a></span> hát valakit, akitől útbaigazítást
kérjünk. Vidéki parasztasszonyok mentek el előttünk, azután egy-két
apró gyerek. Ezekkel felesleges volt szóba is állni.</p>
<p>– Nézd, mondta ekkor az apám, megkérdezzük azt az urat.</p>
<p>Egy barna kis ház kapujában állott az, akit meg akart kérdezni.
Egy sötét arcú fiatal ember a husz és huszonöt év között. Csinosan
volt öltözve. De csak a szeme volt érdekes: egy nagy, mély,
világító szem, amelynek az élénksége, a gyors mozgása, a hirtelen
fellobbanása azt a hatást tette, mintha külön életet élne. – Az
apám odament hozzá és megemelte a kalapját:</p>
<p>– Signor, kérem, mondja meg nekünk, merre jutunk a
templomhoz.</p>
<p>A fiatal embernek fellobbant a szeme, élet futott át egész
mozdulatlan arcán, egyszerre megelevenedett az egész ember.
Készséggel, udvariasan, tüzesen kezdett magyarázni:</p>
<p>– Az utcán egyenesen felfelé kell menni, a harmadik
mellékutcánál jobbra fordulni…</p>
<p>Megakadt.</p>
<p>– Különben, mondta, szívesen megmutatom az utat.</p>
<p>Be sem várta a választ, már elindult. Mi utána mentünk. Az úton
is folyton beszélt, kedves olasz hadarással, magyarázott,
fecsegett, <span class="pagenum"><a name="Page_32" id=
"Page_32">-32-</a></span> udvariaskodott. Mulattunk rajta és
kedvesnek találtuk. A magyarázatai rövid idő mulva csak nekem
szóltak. Asszonynak nézett és újra meg újra felhangzott a
megszólítása:</p>
<p>– Signora… signora…</p>
<p>Az apám kijavította:</p>
<p>– Signorina.</p>
<p>Nem asszony: – kisasszony. Magyarázatul hozzátette:</p>
<p>– Mia figlia… a leányom…</p>
<p>A kis olasz ragyogó arccal köszönte meg a felvilágosítást. Az
öröm és a buzgóság szinte tüzelt az arcán, ragyogott, fényeskedett.
Most még udvariasabb és még szolgálatkészebb lett:</p>
<p>– Signorina… signorina…</p>
<p>Odaértünk a templomhoz. Megköszöntük a kalauzolást és el
akartunk búcsúzni. A barátunk azonban nem távozott:</p>
<p>– Megmutatom a templomot.</p>
<p>Egymásra néztünk az apámmal. Ő vállat vont. Olaszországban
bizony akadnak ilyen barátai az embernek – utólag azután
prezentálják a számlát. Hát prezentálja a számlát…</p>
<p>Egyelőre nagyon kellemes volt a kalauzolása. Mindent tudott,
mindenhol járatos volt; a templom történetéről pompás előadást
tartott és a szemtelen fiakkeressel kitünően alkudott. A délelőtt
nagyszerűen telt el. Délben ő vezetett bennünket egy vendéglőbe, a
<span class="pagenum"><a name="Page_33" id=
"Page_33">-33-</a></span> legjobba, a legkitünőbbe. Ekkor újra
búcsúzni akartunk tőle. Hiszen bizonyosan haza akar menni. Kissé
zavartan tekintett rám.</p>
<p>– Signorina, ha megengedi, én is itt ebédelek.</p>
<p>Ránéztem az apámra, ő nevetve intett igent és én is azt
válaszoltam:</p>
<p>– Nagyon örülök.</p>
<p>Csakugyan együtt ebédeltünk. A kis olasznak nagy hasznát vettük.
Itt is pompásan értett mindent: a tengeri halakat, a sültet.
Mindent értett.</p>
<p>Ebéd közben az apám azt mondta magyarul:</p>
<p>– Te, ez az ember szerelmes beléd.</p>
<p>Nevettem. Azután ránéztem az olaszunkra és nem nevettem többé.
Észre sem vettem előbb, hogy alig eszik. Rólunk gondoskodott mindig
és ő maga alig nyúlt valamihez. A szeme lángolva lobogott, az arcán
a hűségnek, az odaadásnak olyan kifejezése volt, amilyent csak
kutyákon láttam még. Engem nézett egyre… Szerelmes volt csakugyan,
olasz módra, fellobbanva, hirtelen lángolással szerelmes. Egy
kicsit elpirultam. Nem könnyen jövök zavarba, de ez a három órás
olasz szerelem megzavart. Az apám látta és hogy a két nagy szem
forró könyörgésétől megmentsen, beszélgetni kezdett a
barátunkkal.</p>
<p>Megtudtuk, hogy Sabbattonak híjják. Eddig <span class=
"pagenum"><a name="Page_34" id="Page_34">-34-</a></span> azt sem
tudtuk, mi a neve. Megtudtuk, hogy Genuában él és pár napra
hazajött a szüleihez. Foglalkozására nézve pedig szabó…
Szabósegéd.</p>
<p>A zavarom ekkorra elmult. A beszélgetés azután teljesen
visszaadta a nyugalmamat. Nagyon kedves fiú ez a kis szabó, de a
szerelme igazán nem fog megzavarni. Ő visszamegy Genuába szabni, én
hazamegyek Budapestre. Végre is a szabók közül nem kerülnek ki a
Lancelot-k.</p>
<p>Signor Sabbatto délután is velünk volt. Izgett, mozgott,
fáradozott, fecsegett, magyarázott. Megmutatta a vidéket, olcsón
vásárolt velünk néhány apróságot, egy-két kedves régiséget.
Megbecsülhetetlen volt a lovagias, gavalléros, finom kis olasz,
kedves lovagom, szerelmes szabósegédem.</p>
<p>Délután készültünk vissza Anconába. Signor Sabbatto mgkérdezte,
meddig maradunk ott.</p>
<p>– Egy-két hétig.</p>
<p>Felvillant a szeme.</p>
<p>– Egy-két hétig? – ismételte örömmel.</p>
<p>Azután elgondolkozott és nagyon elgondolkozva mondta újra:</p>
<p>– Egy-két hétig…</p>
<p>Csakugyan: megindítóan szerelmes volt ez a kedves, naiv olasz
szabólegény. <span class="pagenum"><a name="Page_35" id=
"Page_35">-35-</a></span></p>
<p>Kimentünk a vasúthoz. Vagy tíz percünk volt még. Signor Sabbatto
ekkor eltünt egy percre.</p>
<p>– Mit gondolsz, – mondta az apám, adjak én pénzt ennek?</p>
<p>– Nem tudom, igazán nem tudom.</p>
<p>Az apám gondolkozott és azután így szólt:</p>
<p>– Adok. Végre is szabólegény. Nekünk áldozta az egész napját. A
kedvünkért nem ebédelt otthon. Az ilyesmit Olaszországban nem
teszik ingyen az emberek.</p>
<p>… A vonat a sineken állott már. Ekkor előkerült signor Sabbatto.
Szaladt. Virágok voltak a kezében, egy marék ragyogó rózsa. Az arca
lángolt a boldogságtól és a szerelmes alázattól, amikor átadta. Oh,
ez a kedves, szerelmes, olasz szabólegény…</p>
<p>– Partenza, – kiáltott a kalauz.</p>
<p>Be kellett szállni. Kezet nyújtottam signor Sabbattonak. Tüzelt
az arca. Azután a lépcső felé fordultam. Ott hátranéztem.</p>
<p>Az apám kezet fogott vele, valami köszönést mormogott, azután a
másik kezével egy tíz lírást akart a kezébe nyomni.</p>
<p>Ami ekkor történt, az rettenetes volt. Signor Sabbatto
észrevette a pénzt. Lángoló szemére egyszerre valami fátyol
ereszkedett. Arcából eltünt a vér és sötét bőre szürke lett, mint a
por. A száját kinyitotta és nem tudott szólni. <span class=
"pagenum"><a name="Page_36" id="Page_36">-36-</a></span> Az arcára
valami elfacsarodott keserűség vonult fel, valami síró, torz bánat.
Remegett az egész testében; reszketett. Rám tévedt a szeme; olyan
volt ez az elborult, fátyolos szem, mint egy ájult emberé.
Felemelte a karját és szótlanul rázta.</p>
<p>– Partenza, – kiáltotta újra a kalauz.</p>
<p>Az apám szégyenkezve húzta vissza a pénzt. Felugrott. A vonat
megindult. Rettenetes volt. Signor Sabbatto ott állott a vonat
előtt és kétségbeesve bámult utánunk. A vonat egyre gyorsabban
ment. Régen elhagytuk a pályaudvart. Összegubbaszkodva ültem.
Valami fázás borzongatott és valami remegés rázott. Facsaró
fájdalmat éreztem a szívemben és nagyon sokáig sírtam befelé.</p>
<div class="figcenter" style="width: 75px;"><img src=
"images/i008.png" alt="" title="" /></div>
<hr class="chap" />
<p><span class="pagenum"><a name="Page_37" id=
"Page_37">-37-</a></span></p>
<div class="chapter">
<h2><img src="images/i009.png" alt="" title="" />Csókok
koldusai.</h2>
</div>
<p class="center smaller">Kávéház előtt, karosszékben ülve két
barát beszélget. Az egyik magas, karcsu, szőke, ragyogóan fiatal és
ragyogóan szép, az életnek egy ifjú királya. A másik barna, nyurga,
fakó, fanyar. Halkan és lassan beszélnek, előttük lármásan zajlik,
fényeskedik és dübörög a nagyváros meleg nyári estéje.</p>
<p><i>A szőke:</i> (Türelmetlenül.) Az is nevetséges, hogy engem
Jánosnak hívnak. Az is nevetséges, hogy most élek. Nevetséges, hogy
ilyen formátlan rongyokban járok. Ötszáz éve, vagy kétezer éve
kellett volna élnem. Francia apródnak, vagy római arisztokratának
kellett volna lennem, Raoulnak vagy Luciusnak…</p>
<p><i>A barna:</i> (Az okosság nyugalmával mosolyog.)</p>
<p><i>A szőke:</i> (Megrezzen. Kiegyenesedik. A szeme felvillan és
kigyulva tapad egy közeledő nőre. A nő sovány, szegényes,
formátlan.)</p>
<p><i>A barna:</i> (Bámulva nézi a nőt és a barátját.) <span class=
"pagenum"><a name="Page_38" id="Page_38">-38-</a></span></p>
<p><i>A szőke:</i> (Egy lesben álló tigris figyelmével kiséri a
nőt, amíg csak el nem tünik a tömegben. Azután lustán visszadől a
karosszékbe.)</p>
<p><i>A barna:</i> Mi az ördögöt néztél <i>úgy</i> azon a nőn?
Ismered?</p>
<p><i>A szőke:</i> Nem.</p>
<p><i>A barna:</i> Miért kezdtél hát vele?</p>
<p><i>A szőke:</i> Azt akartam: higyje, hogy elkápráztatott.</p>
<p><i>A barna:</i> Mit akartál?</p>
<p><i>A szőke:</i> Azt akartam: higyje, hogy tetszik nekem. Hogy el
vagyok ragadtatva tőle. Hogy utána fogok menni és megtámadom,
megrohanom, ostromlom.</p>
<p><i>A barna:</i> De miért?</p>
<p><i>A szőke:</i> Még messze volt, amikor egy pillantása rám
esett. Láttam, hogy szegény, szánalmas, keserű, fanyar. Egy
mámortalan nő. Most látta, hogyan pattantam fel, hogyan bámultam
rá. Akármelyik nő meg lehetett volna elégedve vele. Ő mámoros lett
tőle. Mámorossá kellett lennie. Az öröm látogatást tett a szívében
és otthagyta az édességét. Most büszke. Ő is tetszik valakinek. Ő
is bolonddá tett valakit. Ő is visszautasíthatott volna valakit.
Hazamegy és az életet szebbnek találja mint azelőtt.</p>
<p><i>A barna:</i> Ostobaság.</p>
<p><i>A szőke:</i> Nem ostobaság. Jót tettem vele. <span class=
"pagenum"><a name="Page_39" id="Page_39">-39-</a></span></p>
<p><i>A barna:</i> Hátha rosszat tettél vele? Hátha most gyülöli a
kopott ruháját, utálja a szegényes lakását.</p>
<p><i>A szőke:</i> Azt eddig is gyülölte, eddig is utálta. Különben
se olyan fontos a nőnél a lakás és a ruha, mint ahogy ti
képzelitek. Hiszen csak eszköz rá, hogy tessék. Az a ruha és az a
lakás a kedves neki, a melyben tetszik.</p>
<p><i>A barna:</i> (Bosszusan.) Végre is, nem a tetszés a
legnagyobb dolog az életben.</p>
<p><i>A szőke:</i> A nőnél az. A nő szerelmi lény, aki mindent a
szerelmen át néz. Nem is tud másképpen látni. Semmit. Soha.</p>
<p><i>A barna:</i> Őrjöngő gőg kell hozzá, hogy valaki gondolkozó
lények millióiról így beszéljen.</p>
<p><i>A szőke:</i> Nem. Ismerni kell őket.</p>
<p><i>A barna:</i> Nem lehet ismerni <i>őket</i>. Mindegyik más,
amint minden férfi más.</p>
<p><i>A szőke:</i> Nem. <i>Ők</i> mind egyformák.</p>
<p><i>A barna:</i> És te ismered őket?</p>
<p><i>A szőke:</i> Igen.</p>
<p><i>A barna:</i> (Gúnyosan.) Te vagy a szívek ifjú királya.</p>
<p><i>A szőke:</i> (Nem veszi észre a gúnyt. Komolyan.)
Olyasmi.</p>
<p><i>A barna:</i> (Reszket a felháborodástól.) Nevetséges.</p>
<p><i>A szőke:</i> Ezt kell megértened: egy szerelmes férfi számára
a maga asszonyán kivül él még <span class="pagenum"><a name=
"Page_40" id="Page_40">-40-</a></span> minden asszony a világon.
Egy szerelmes nő számára nem él több férfi azon az egyen kívül. Egy
szerelmes nő számára nevetséges minden férfi-vágy azon az egyen
kívül. Egy szerelmes nőnél nincs mit keresniök a királyoknak sem.
De az érintetlen női szívek – azok mind a szívek királyai számára
vannak nyitva. Csak jönni kell. Csak meg kell érkezni.</p>
<p><i>A barna:</i> És te királya vagy a szíveknek.</p>
<p><i>A szőke:</i> Igen. Kétféle férfi van a világon. A szíveknek
királyai: ez az egyik csapat, az öntudatlan hódítók, a
győzedelmesek. A szerelem koldusai, a csókok éhezői: ez a
másik.</p>
<p><i>A barna:</i> (Támadóan.) Az a győzelmes szerelem értéktelen
minden nőnek. Semmi. Rongy.</p>
<p><i>A szőke:</i> Ne hidd. Az ember nem monogám állat.</p>
<p><i>A barna:</i> De kell hűség. Kell állhatatosság. Kell
bizás.</p>
<p><i>A szőke:</i> Nem. A szerelemben nem az a fontos, hogy
megbizható házastársat szerezzen, hanem az, hogy mámort adjon. A
mámor legyen mámor, részegítő, szikrázó, vakító.</p>
<p><i>A barna:</i> De azután?</p>
<p><i>A szőke:</i> Azután semmi. Ez elég.</p>
<p><i>A barna:</i> A győzelmes szerelem azután tovább vonul.</p>
<p><i>A szőke:</i> Igen.</p>
<p><i>A barna:</i> És a nő? <span class="pagenum"><a name="Page_41"
id="Page_41">-41-</a></span></p>
<p><i>A szőke:</i> Él egy hasonlíthatatlan mámornak az emlékéből.
Egy olyan mámornak az emlékéből, amelyet soha senki más nem
juttathatott volna neki.</p>
<p><i>A barna:</i> Képtelenség az életet így berendezni.</p>
<p><i>A szőke:</i> Az életet a koldusok önzése rendezte be. Én nem
vagyok monogám állat.</p>
<p><i>A barna:</i> Ha nő volnék gyülölnélek, utálnálak.</p>
<p><i>A szőke:</i> Néhányan gyülölnek.</p>
<p><i>A barna:</i> Látod.</p>
<p><i>A szőke:</i> Igazságtalanok. Ha gondolkoznának, hálásaknak
kellene lenniök irántam.</p>
<p><i>A barna:</i> Miért?</p>
<p><i>A szőke:</i> Mert mámort juttattam nekik, szerelmet,
boldogságot.</p>
<p><i>A barna:</i> Ugyanazt kaptad.</p>
<p><i>A szőke:</i> Néha igen. Néha nem.</p>
<p><i>A barna:</i> Akkor miért szeretted őket?</p>
<p><i>A szőke:</i> Miért? Jóságból. Szánalomból.</p>
<p><i>A barna:</i> Szánalomból? Nevetséges.</p>
<p><i>A szőke:</i> Nem nevetséges. Ismered Ilkát?</p>
<p><i>A barna:</i> A szomorú kis szőke lányt?</p>
<p><i>A szőke:</i> Igen. A házmester lányát.</p>
<p><i>A barna:</i> Ismerem.</p>
<p><i>A szőke:</i> Látod, az a lány szeretett engem. Mikor két
héttel az elköltözésem előtt megtudta, hogy eljövök, elfehéredett,
majdnem <span class="pagenum"><a name="Page_42" id=
"Page_42">-42-</a></span> elájult. Sáppadtan járt-kelt. Amikor
találkoztunk, könny futotta el a szemét.</p>
<p><i>A barna:</i> (Nyugtalanul.) És?</p>
<p><i>A szőke:</i> Elcsábítottam.</p>
<p><i>A barna:</i> (Felugrik. Dadog.) El…</p>
<p><i>A szőke:</i> Elcsábítottam. Szánalomból.</p>
<p><i>A barna:</i> (Hörög a felháborodástól.) Elcsábítottad. Azt a
szomorú, szép lányt. Gazság.</p>
<p><i>A szőke:</i> Nem. Boldogtalan lett volna, ha egyszerűen
otthagyom. A szerető hűtlensége nem olyan fájdalmas, mint ha az,
akit imádunk, nem tőrödik velünk. A hűtlenség, az már valami a
szerelemből, ahhoz szerelem kell. De szerelem nélkül elepedni, az a
borzasztó. Meg kellett tennem. Irgalomból. Könyörületből.</p>
<p class="center smaller">A barnának ökölbe szorul a keze és egy
pillanatig habozik, ne vágjon-e ököllel a szőke arcába. Azután
reszketve leül. Érzi, hogy a másiknak nincs igaza, hogy gaz és
alávaló, de érzi, hogy ő is a szerelem éhezői, a csókok koldusai
közül való és hogy a természet ostoba, nagy igazságtalansága
fosztotta meg attól a lehetőségtől, hogy a maga igazságait
összemérje a másikéval. A torkát fojtogatja a keserűség, a szeme
megnedvesedik és hallgatva bámul ki a zajos, meleg éjszakába.</p>
<div class="figcenter" style="width: 61px;"><img src=
"images/i010.png" alt="" title="" /></div>
<hr class="chap" />
<p><span class="pagenum"><a name="Page_43" id=
"Page_43">-43-</a></span></p>
<div class="chapter">
<h2><img src="images/i011.png" alt="" title="" />Úr.</h2>
</div>
<p>Horth idegesen rántotta ki az óráját, megnézte, felugrott és
bosszusan kiáltotta:</p>
<p>– Ipari kihágás miatt elitélem kétszáz korona birságra.</p>
<p>A sápadt, kis szabó összegörnyedt és jajgatva mondta:</p>
<p>– Szolgabiró úr! Méltóságos úr, szolgabiró úr…</p>
<p>Horth dühösen kergette:</p>
<p>– Takarodjék már innen. Holnapig se tudok végezni magával.</p>
<p>A kicsi ember jajgatott:</p>
<p>– Jaj, jaj, méltóságos szolgabiró úr…</p>
<p>– Gyuri! – kiáltotta hangosan Horth.</p>
<p>A libériás huszár belépett.</p>
<p>– Gyuri, lökd ki ezt az embert.</p>
<p>A szabó még az ajtóban is könyörgött.</p>
<p>– Ártatlan vagyok, méltóságos úr, tönkremegyek, méltóságos
úr…</p>
<p>Azután künn volt.</p>
<p>– Gyuri, – kérdezte Horth – befogattál? <span class=
"pagenum"><a name="Page_44" id="Page_44">-44-</a></span></p>
<p>– Igen.</p>
<p>– A koffer a kocsin van?</p>
<p>– Igen.</p>
<p>– Ha valaki keres, megmondod, hogy négy hétre elutaztam.</p>
<p>– Igenis.</p>
<p>Horth kiment. Felült a bakra, kezébe vette a gyeplőt és hajtott
a vasuthoz. Boldog volt. A nyári napfényben még a por is sugaras
volt, amelyet a kocsi felvert; a két ló repült. Erősnek érezte
magát. Úrnak. Szinte szállt a kocsi. Szép az élet.</p>
<p>Vonatra ült. Másnap Karlsbadban volt. A szállóban átöltözött és
ment a szomszéd hotelbe. Taláryékat kereste.</p>
<p>– A hölgyek sétálni mentek.</p>
<p>Elindult keresni őket. A lányt már messziről meglátta. Szinte
futott feléjük. A leány felsikoltott örömében, amikor
észrevette.</p>
<p>Társaságban voltak. A lány bemutatta:</p>
<p>– Horth Pál kamarás, a vőlegényem.</p>
<p>Leültek egy padra és a férfi szinte ujjongott a
boldogságtól.</p>
<p>– Jolán, édes Jolán.</p>
<p>Nem tudtak szólni. A lány csillogó szemmel nézett rá és úgy
volt, hogy az örömtől, a boldogságtól mindjárt könnyezniök kell. A
társaság azonban közel volt és Horth mégis megszólalt:</p>
<p>– Hogy vannak? <span class="pagenum"><a name="Page_45" id=
"Page_45">-45-</a></span></p>
<p>– Jól. Örülök, hogy itt van.</p>
<p>– A kedves mama hogy érzi magát?</p>
<p>– Jól. Szorgalmasan iszsza a vizet és meg fog gyógyulni.</p>
<p>– Meddig maradnak?</p>
<p>– Még egy hónapig.</p>
<p>– Én is itt maradok addig.</p>
<p>A lány szeme újra megcsillant és abbahagyták az ostoba
beszélgetést. Minek beszélni? Nézték egymást.</p>
<p>A társaság mozogni kezdett. Felállottak, előre fordultak mind a
fasor felé, ahonnan két férfi közeledett: egy magas, karcsú ember
és egy alacsony, köpcös.</p>
<p>– Kik ezek? – kérdezte Horth.</p>
<p>– János király, meg a hadsegéde.</p>
<p>Mellettük mentek el. A társaság meghajolt, a férfiak megemelték
a kalapjukat. Horth nem köszönt. Mit neki János király, az egész
német birodalommal, egész uralkodói nagyságával, hadverő hírével és
híres tudásával. Ő Horth Pál, a Taláry Jolán vőlegénye. Gőgösen
állott és nem mozdult.</p>
<p>János király pillantása találkozott az övével, hidegen elsiklott
rajta, megállott a köszönőknél, és a király udvarias mosolygással
emelte meg a kalapját.</p>
<p>Mikor elhaladt, a társaság a bámulat kiáltásaiban tört ki:
<span class="pagenum"><a name="Page_46" id=
"Page_46">-46-</a></span></p>
<p>– Milyen kedves. Milyen szeretetreméltó – mondta az egyik.</p>
<p>– Milyen szép ember, – mondta a másik.</p>
<p>– Hogy ért a zenéhez, – tört ki ismét valaki.</p>
<p>– Mindenhez ért, – válaszolt komolyan egy másik.</p>
<p>Hallgattak.</p>
<p>– A Goncourt Liane kedvéért jött ide, – szólt még valaki.</p>
<p>Azután hazafelé indultak. Horth nem törődött, velük. Ostoba
király – mondta magában – aki azt hiszi, hogy Taláry Jolánon kívül
is van nő a világon.</p>
<p>A délutánt együtt töltötték el. Este együtt vacsoráztak. Horth
fejedelmi borravalóval fizetett meg egy asztalt a vendéglőben és
amikor bementek, mámoros volt a szíve.</p>
<p>– Igen, igen, – ismételte magában válaszul azokra a
pillantásokra, amelyek kisérték őket – ez az én menyasszonyom. Az
én menyasszonyom.</p>
<p>Leültek. A terem zajos volt. Cigánymuzsika szólt és a tányérok
csörömpöltek. Egyszerre mozgás futott át az asztalok felett.
Goncourt Liane jött habos csipkeruhában a társalkodónőjével. Az
emberek utána fordultak. A szinésznő leült egy asztalhoz,
Horthékhoz közel a másik sarokban. Közöttük csak egy asztal állott.
<span class="pagenum"><a name="Page_47" id=
"Page_47">-47-</a></span></p>
<p>Horth boszankodott. Mit nézik itt ezt a festett hajú dámát.
Azután elfordult tőle és a menyasszonyával beszélgetett.</p>
<p>A termen újra mozgás futott át, azután lárma lett belőle, székek
robaja és lábak csörömpölése. Az emberek felállottak. János király
jött végig a termen. Horth hátranézett. A király mellette ment el,
ő nyugodtan végigpillantott rajta és a menyasszonyához fordult
ismét. A király leült a szomszéd asztalhoz: közéjük és a francia
szinésznő közé.</p>
<p>Horth nem törődött velük. Úr vagyok, – gondolta, nem lakáj, mint
ez a csőcselék itt.</p>
<p>Megvacsoráztak. Horth elővett egy szivart és rágyújtott.</p>
<p>– Nem szabad szivarozni, – mondta a lány.</p>
<p>– Dehogynem, – válaszolt Horth nyugodtan és gyönyörűséggel
szívta a szivarját.</p>
<p>A füst keringett a levegőben, szállt, foszlott és egy szellő
átlibbentette a terem másik sarkába. Liane köhintett egyet. János
király összevonta a szemöldökét és villogó szemmel vetett egy
pillantást Horth felé. Horth nyugodtan eregette a sűrű füstfelhőket
és a francia szinésznő köhögni kezdett. Kivette a zsebkendőjét, az
ajka elé tartotta, hátrahajtotta a fejét, hogy szabaduljon a
füsttől és egy kétségbeesett pillantást vetett a kiméletlen szivar
felé. Fuldokolva köhögött. <span class="pagenum"><a name="Page_48"
id="Page_48">-48-</a></span></p>
<p>János királynak kipirult az arca; felugrott. Az emberek
odanéztek; a borotváltképű maitre d’hotel, aki alázatos távolságban
leste, rendben van-e minden a királyi asztalnál, odaugrott hozzá.
János király felemelte a kezét, rámutatott Horthra és a dűhtől
remegő hangon mondta:</p>
<p>– <i>Den Kerl da hinaus!</i></p>
<p>Horth halálsápadt lett. Alig értette meg, miről van szó, csak
azt érezte, hogy valami rettenetes dolog történt. Szólni akart, de
abban a pillanatban ott volt mellette a borotváltképű ember és
halkan, udvariasan, de parancsolóan suttogta:</p>
<p>– Kérem, tessék a termet elhagyni.</p>
<p>Horth felállott. Összeszorította az öklét. A maitre d’hotel
hozzátette:</p>
<p>– Azonnal.</p>
<p>Egy asztaltól két úr kelt fel és odalépett. Horth megértette,
hogy titkos rendőrök. Elébe állottak. Hallotta a lány
suttogását:</p>
<p>– Pál, az isten szerelméért, menjen…</p>
<p>A két ember is megszólalt, a maitre d’hotel sürgetve emelte fel
a kezét. János király legyintett egyet és leült. Horth pedig
megindult. Fogcsikorgatva ment végig az asztalok között. Mindenki
őt nézte. Elfulva, lehajtott fővel sietett, hogy ennek a
vesszőfutásnak végeszakadjon. Az utolsó másodpercben azt
<span class="pagenum"><a name="Page_49" id=
"Page_49">-49-</a></span> gondolta, hogy valakit pofon kellett
volna vágnia, valakit, akárkit, a szemtelenül bámulók, az idegenek
közül. De ekkor már künn volt. Beleszökött az éjszakába.</p>
<p>Fuldokolva rohant előre. Hová? Merre? Minek? Nem tudott semmit.
Csak azt tudta, hogy egy rettenetes bántalom esett rajta, hogy
meglökték, kilódították, kirugták. Nem a sértés bántotta. Az marta
a lelkét, hogy tehetetlenebb, mit egy megrugott kutya; még csak
bele sem marhat abba a lábba, amely felrugta. A rettentő
megalázottság fájdalma – tudta – mindig ott fog sajogni a szívében,
mert soha még csak hozzá sem érhet ahhoz, aki megalázta. Akárki
mással szemben úr lett volna, férfi lett volna, gőgös lett volna és
egyenlőrangú egy szál karddal a kezében, vagy ököllel, ha másképpen
nem. De ezzel? A király szövetségesével; egy királylyal
szemben!</p>
<p>A szívében sikoltozott semmiségének a tudata. Mi ő? Tegnap még
gőgös úr volt: gazdag, fiatal magyar, aki előtt otthon hajlonganak,
mert hatalmas, itt hajlonganak, mert pénze van. És most? Most egy
megalázott alattvaló, egy kilökött szolga, egy kirugott lakáj, aki
se szóval, se ököllel nem emelkedhetik fel a bosszúnak a
gondolatáig sem. És Jolán!… Éppen ő előtte. Ő előtte <span class=
"pagenum"><a name="Page_50" id="Page_50">-50-</a></span> alázták
meg, akinek a szemében a férfiasság és az erő mintaképe volt.</p>
<p>Leült egy padra, lehajtotta a fejét és bánata befelé, a lelke
gyökeréig viharzott. Az agya megfeszített erővel gondolkozott
valamely bosszúterven. De nem volt semmi. Rálessen és lelőjje?
Akkor vesziti el csak igazán a lányt. A csípős újságcikkek jutottak
eszébe, amelyek néha a király ezerféle szereplését gúnyolták és az
újságírók, akikre mindig lenézéssel gondolt, most úgy tüntek fel
előtte, mint a legnagyobb földi hatalom birtokosai. Ha ő is írna,
ha meg tudná írni, amit érez. Gondolkozott, hogyan lehetne. Igy
kezdené:</p>
<p>»János király egy műveletlen ember, aki lovagiatlan és goromba,
akit átadok a lovagiasan gondolkozó közönség itéletének.«</p>
<p>Maga is érezte, hogy ez együgyű és ostoba. Nem lehet. Nincs
bosszú sehol. De a megalázottság itt sikoltoz most már örökké.</p>
<p>Oh, ha egy jelentéktelen férfi sérti meg az embert, akármilyen
gazdag, akármilyen hatalmas és úr, – ki az. Senki. Rongy. Ököllel
üti le az ember. De egy király!</p>
<p>Eszébe jutott ekkor az is, amit a János király csoda-erejéről
hallott. Kézzel töri ketté az ezüst forintost. Hiszen, ha ököllel
menne neki, még akkor is összezúzná. Még mélyebbre hajtotta le a
fejét és tisztán látott mindent. <span class="pagenum"><a name=
"Page_51" id="Page_51">-51-</a></span></p>
<p>Ami még hátra van az életből, az egy bánatos és megtört
vándorlás, amelynek minden percét megmérgezi a keserűség. A nagy
megalázottság szörnyű keserűsége. A lányra gondolni sem szabad
többé. Egy megalázott férfi ne merjen szeretni.</p>
<p>Hazafelé indult. Vártak rá: a lány és az anyja. Kiszakította
magát:</p>
<p>– Nem, – mondta, – most nem. Ne beszéljünk. Majd holnap.</p>
<p>Felrohant a szobájába. Leült és száraz szemmel tekintett maga
elé. Eszébe jutott a tegnap és a tegnapelőtt. Akkor még úr volt,
gőgös, erős és ő alázott meg másokat. Eszébe jutott a szabó. Ohó,
ez egy nagy tartozás. Leült és levelet írt neki: bocsásson meg. A
levélbe pénzt tett.</p>
<p>Még egyszer megfontolta, mi jőjjön: az örök megalázottság
vánszorgó élete-e, vagy a gyors vég.</p>
<p>– Úr vagyok, – gondolta, – magyar úr.</p>
<p>Konokul ismételte magában ezt. Dacosan kapta fel a fejét és a
revolvere után nyúlt.</p>
<div class="figcenter" style="width: 79px;"><img src=
"images/i012.png" alt="" title="" /></div>
<hr class="chap" />
<p><span class="pagenum"><a name="Page_52" id=
"Page_52">-52-</a></span></p>
<div class="chapter">
<h2><img src="images/i013.png" alt="" title="" />Mária!</h2>
</div>
<p>A leány vonagló arccal állott előtte. Kabát volt már rajta és
feltette a kalapját.</p>
<p>– Az isten szerelmére, mondta bosszusan Weér, végre is be kell
látnod, hogy ennek így kell történnie.</p>
<p>A leány hallgatott. Weér hidegen mondta még:</p>
<p>– Nem állhatsz az utamba.</p>
<p>Azután hátradőlt a karosszékben és mozdulatlanul nézte a leány
készülődését. Csend volt. A férfi cigarettára gyújtott. Várt. A
leány még mindig nem ment. Erre egy türelmetlen mozdulatot tett. A
leány elindult. Fáradtan ment az ajtóig… Rátette a kezét a
kilincsre. Weér megkönnyebbülten nézett utána. A leány
visszafordult és meglátta rajta a becstelen örömet. Vad harag
vöröslött ki az arcán. Kiegyenesedett.</p>
<p>– Nem kértem számon tőled, mondta rekedten, semmit, amit adtam
neked: becsületet, szerelmet, fiatalságot és pénzt. <span class=
"pagenum"><a name="Page_53" id="Page_53">-53-</a></span></p>
<p>– Kérlek, mondta Weér, a financiális ügyeket talán ne keverjük a
dologba.</p>
<p>– Igen, mondta a lány, az anyagiakkal rendben vagyunk. Korrekt
üzletember vagy. Pénzzel nem tartozol nekem. De mert az egész
búcsuzásom alatt nem volt hozzám más szavad, mint rideg, száraz,
fanyar, bántó, elutasító, mert egy vigasztaló, egy jó szavad nem
volt hozzám, ezért gyűlöllek. Ezért megvetlek. Ezért utállak.</p>
<p>A férfi vállat vont.</p>
<p>– Csak ennyit kellett volna mondanod, – sugta a leány – csak
egyszer kellett volna mondanod jósággal és szeretettel: Mária. Nem
fájt volna semmi. Megértettem volna mindent. De mert végignézted a
hosszú vergődésemet és egyetlenegyszer sem szólítottál meg a
jóságnak és szeretetnek a szavával, nincs számodra más kivánságom,
mint egy keserű átok. Ne is tudj soha senkit megszólítani szerelmes
szóval, ne tudj szólni senkihez soha…</p>
<p>Az utolsó szavait már őrjöngve mondta. Kitört a zokogása és
szégyenkezve, haragos bánattal, menekülve szökött ki az ajtón.</p>
<p>A férfi csodálkozva tekintett utána. Milyen gyengék tudnak lenni
még az ilyen erős nők is. Még az ilyen okos nők is bolond átkokra
ragadtatják magukat.</p>
<p>Pár perc mulva elfelejtette az egész dolgot. <span class=
"pagenum"><a name="Page_54" id="Page_54">-54-</a></span> Nyugodt
volt. Jól érezte magát. Örült, hogy üres a lakás, hogy végre
egyedül van benne. Az utóbbi hetekben a leány jelenléte már kinos
volt, a búcsuzás, az elköltözés meg kétségbeejtő. Csakhogy vége
van.</p>
<p>Elindult hazulról. Sétált, jókedvű volt, pompásan érezte magát.
Megéhezett és elment vacsorázni. A vendéglőben leült a rendes
asztalához. Egy kis nyugtalanságot érzett; maga sem tudta, miért.
Várakozott egy kicsit, azután rákiáltott egy pincérre:</p>
<p>– Pincér!</p>
<p>Az tovább sietett. Weér bosszankodott. Egy másiknak szólott:</p>
<p>– Pincér!</p>
<p>Az is tovább ment. Weér elképedve nézett utána. Ő maga rendelte
el, hogy ne alkalmatlankodjanak neki, mielőtt szólna. De most
szólt. Mit szemtelenkednek hát ezek az emberek. A főpincért
hivta.</p>
<p>– Guszti.</p>
<p>Nem jött. A terem másik végén mozgott és felé se nézett.</p>
<p>– Guszti! – ordította Weér dühösen.</p>
<p>A főpincér meg se mozdult. Weér ijedten nézett körül. A szomszéd
asztaloknál emberek ültek és egyik se nézett rá. Hangosan, teli
torokból kiáltotta még egyszer:</p>
<p>– Guszti! <span class="pagenum"><a name="Page_55" id=
"Page_55">-55-</a></span></p>
<p>Senki se mozdult. Az emberek ettek, beszélgettek, a pincérek
szaladgáltak; rá senki se nézett. Weérnek verejték ütött ki a
homlokán. A levegő egyszerre nehéz lett, ólmos, súlyos; fuldokolni
kellett benne. A tető fenyegetően függött fölötte és bizonyos volt,
hogy most valami rettenetes dolognak kell történnie.</p>
<p>Weér még egyszer szólott, gyáván, remegve, de felemelt
hangon:</p>
<p>– Guszti.</p>
<p>Senki sem nézett rá. Weérnek kigyúlt az arca, a homlokán remegni
kezdtek az erek, a szíve őrült dobogással vert és az elméjébe
belevillant, beledübörgött az a világos tudat, hogy a hangját nem
hallják. Vagy süket lett minden ember, vagy az ő hangja veszett el.
De az emberek beszélgetnek, hallotta a hangjukat. Tehát csak az ő
szavát nem értik. Kinyitotta a száját és rendesen, hangosan,
szabályosan, tagolva mondta újra:</p>
<p>– Gusz – ti…</p>
<p>A szája megmozdult, tapintotta az alsó állkapcsa mozdulását, úgy
érezte, hogy a torka is rendben van, a hangszálai is működnek. De
éles figyelése, maga-vizsgálása észrevette, hogy a hangját ő maga
sem hallja. Nem hallja a hangját. Megpróbálta újra meg újra, hogy
szóljon. Kiáltani próbált. Neveket mondott egymásután. Hangot nem
hallott. <span class="pagenum"><a name="Page_56" id=
"Page_56">-56-</a></span></p>
<p>Ez rettentő. Felugrott és kirohant. Az utcán vakon és
kétségbeesve szaladt végig. Mi lesz most, mi lesz most? A sírás
fojtogatta a torkát. Megnémult. Csodálatos, őrült, hihetetlen módon
megnémult. Ez a tönkremenés, a halál. Szívós, makacs, küzdő,
törtető életének a vége. A tavaszi estében vad keserűséggel szaladt
bele az ismeretlenségbe. Egy hangos köszönés riasztotta fel:</p>
<p>– Jó estét, képviselő úr.</p>
<p>Weér ránézett az emberre. Valami ismerőse, közömbös,
jelentéktelen ember. Megemelte a kalapját ő is és természetes,
nyugodt hangon válaszolt.</p>
<p>– Jó estét.</p>
<p>Kezet fogtak és Weért reszkető öröm fogta el. Didergett a
boldogságtól, megmámorosodott és melegen, szeretettel
ismételte:</p>
<p>– Jó estét. Jó estét.</p>
<p>Hiszen beszél. Hiszen nem némult meg. Hiszen semmi baj nincs.
Hadarva mondta, hogy kiélvezhesse ezt az örömet:</p>
<p>– Hová megy? Sétál? Én is. Tartson velem.</p>
<p>Lassú lépésben indultak el és Weér egészen megnyugodott. Nincs
semmi baj. Valami ostoba megzavarodás volt. Betértek egy
vendéglőbe. A pincér rohant elébük.</p>
<p>– Mit méltóztatik parancsolni? <span class="pagenum"><a name=
"Page_57" id="Page_57">-57-</a></span></p>
<p>Weér erre vacsorát rendelt, evett és később nyugodtan ment haza.
Lefeküdt és jól aludt. Reggel átfutotta még a jegyzeteit és
elindult a képviselőházba. Meghallgatta az első szónokot és azután
szólásra állott fel. Egy mozdulattal kérdezte meg az elnöktől: ő
jön-e; az elnök bólintott és Weér szólásra állott fel. Körülnézett
a teremben, végigpillantott a karzatokon és meg akarta kezdeni a
beszédét.</p>
<p>Jobb kezét egy könnyű gesztusra emelte fel és kinyitotta a
száját. Ekkor fojtogató félelem rohanta meg. A levegő ólmos volt, a
karzatok mintha leszakadni készültek volna. A szája mozgott és füle
hiába várta a saját hangját. Elsápadt. Megreszketett. Tapogatózva
fogta meg a padot maga előtt és szeme kétségbeesve, inogva keresett
valami támaszt a nagy forgatagban. Körülötte mozgolódás támadt.
Mindenki ránézett.</p>
<p>– Megnémultam, mondta magában kétségbeesve, és most mindenki
megtudja.</p>
<p>A halálos rémület gyengévé tette. Most mindjárt összeomlik. Az
elnök ránézett és csodálkozva, biztatva szólt:</p>
<p>– Weér képviselő ur következik.</p>
<p>Weér melléből egy nehéz sóhajtás tört ki, levegő után kapkodott
és megszólalt:</p>
<p>– Tisztelt képviselőház…</p>
<p>Remegve, hogy nem akad-e meg vajjon, <span class=
"pagenum"><a name="Page_58" id="Page_58">-58-</a></span> de
beszélt. Hallotta a hangját, érezte a hangja erejét, a csengését.
Nem akadt meg. Bátor lett újra. Szabadon, merészen, gáttalanul
beszélt.</p>
<p>Később kiment a folyosóra. Mi történt? Mi történt vele? Nem
tudott megszólalni, mint a hogyan tegnap nem tudta a pincért
megszólítani. Leült egy pamlagra. Mellé ült egy barátja. Kérdezni
akart tőle valamit.</p>
<p>– Laci…</p>
<p>A másik gondolkozva pillantott maga elé.</p>
<p>– Laci, mondta újra Weér.</p>
<p>A másik nem mozdult. Előttük elhaladt valaki:</p>
<p>– Horthy, – szólott rá Weér.</p>
<p>Az ember tovább haladt. Weér érezte, hogy mozgott az ajka. A
hangját mégsem hallották. Megdöbbenve tekintett maga elé.</p>
<p>– Igaz is, fordult hozzá a másik, mi bajod volt a beszéded
elején?</p>
<p>– Semmi. Egy kis rosszullét.</p>
<p>Ismét tudott beszélni. Ekkor egy nagyot dobbant a szíve.
Világosság áradt zavart kétségbeesésébe. Nem tud megszólítani
senkit. Beszélni tud, de senkit nem tud megszólítani. A leány átka.
<i>Ne tudj szólni senkihez soha.</i></p>
<p>Bolondság. Egy őrjöngő leány ostoba kifakadása. Csak nem hihet
az ilyen ostobaságban valaki. Előtte egymásután vonultak el az
<span class="pagenum"><a name="Page_59" id=
"Page_59">-59-</a></span> emberek. Megszólította őket. A szája
kinyilott, mozgott az állkapcsa és egyik sem fordult feléje.</p>
<p>– Pista…</p>
<p>– János bátyám…</p>
<p>– Hé, öregem!…</p>
<p>Senki sem hallotta. Nincs hangja. Elveszítette a hangját. Nem
tud megszólítani senkit.</p>
<p>Rohant ki az utcára. Kocsiba ült. Ádám professzorhoz hajtatott.
Beküldte a névjegyét. A tanár maga jött elébe.</p>
<p>– Kedves képviselő úr, mivel szolgálhatok?</p>
<p>Weér elmondta. Mindent elmondott. A tanár mosolyogva intett.</p>
<p>– Nem ismeretlen betegség; tudományos neve is van. Igazában
képzelődés.</p>
<p>Weér fanyar arccal tekintett rá. Ez nem gyógyulás.</p>
<p>– Üljön nyugodtan pár percig, szólt parancsoló hangon a tanár. –
Azután meg fog szólítani.</p>
<p>Weér hátradőlt a székében. A tanár könyvet vett elő és olvasni
kezdett. Belemerült az olvasásba. A percek teltek és Weér vergődve
tekintett rá.</p>
<p>A tanár meglepetve pillantott fel.</p>
<p>– Egy kicsit belemerültem az olvasásba. Szóljon már.</p>
<p>– Most tudok szólni, mondta Weér panaszosan, <span class=
"pagenum"><a name="Page_60" id="Page_60">-60-</a></span> de mialatt
a tanár úr olvasott, hihetetlen erőfeszítéseket tettem és mégsem
hallotta a hangomat.</p>
<p>A tanár komolyra vált arccal tekintett rá.</p>
<p>– Akkor, kedves képviselő úr, nincs más hátra, mint egy pár
hétre elhagyni a politikát, az ügyvédi irodát és bevonulni ide
hozzám, egy csinos és kellemes szobába, amelyből pompás kilátás
nyílik a Dunára.</p>
<p>Weér zavartan távozott. El volt keseredve. El volt csüggedve.
Bántotta, hogy gyógyíttatnia kell magát és még jobban bántotta,
hogy nem bizott a gyógyításban. Úgy érezte, hogy a hangját egy
rettenetes erő tartja megkötve; ezzel az erővel – úgy érezte – meg
nem tud küzdeni egy pár heti ápolás.</p>
<p>Bánatosan haladt előre. Ment az utcán. Maga sem tudta, hová. Az
utca tele volt. Vidám és hangos emberek tolongtak mindenütt. A
fecsegő tolongásban Weér egy karcsú barna leányt pillantott meg.
Margit. Margit ez, aki nemsokára menyasszonya lesz, a szép, a
gazdag. Átvergődött a tömegen és csendesen szólt neki:</p>
<p>– Margit.</p>
<p>A leány tovább ment.</p>
<p>– Margit, szólt méltatlankodva Weér.</p>
<p>A leány nem tekintett vissza. Weérnek ismét a szívébe nyilalt a
fájdalma. Nem tudja megszólítani a leányt. Margit nem hallja a
<span class="pagenum"><a name="Page_61" id=
"Page_61">-61-</a></span> hangját. Utána ment és még egyszer szólt
kétségbeesett erőfeszítéssel:</p>
<p>– Margit.</p>
<p>Nem hallja. Nem fordul vissza. Mellé léphetne, akkor észrevenné.
De mit ér az? Nem tudja megszólítani, nem tud szólni hozzá, várnia
kell, míg valaki felszabadítja azt az átkozott, azt a gyűlölt
varázst, amely a hangját megkötve tartja.</p>
<p>Megállott. A leány alakja távolodott. Elveszítette a szeme elől.
Nekivágott a tömegnek és törte magát kifelé. Csendes, elhagyott
utcákba ért. Itt mintha a bánata hallgatott volna a csendes
utcában. Lecsüggesztette a fejét és fáradtan vánszorgott. Vége
mindennek. Nem lehet így élni. Vége a hírnek, a vagyonnak, a
jólétnek. Egy ideig meg lehet csalni a világot, azután jön a
leleplezés, a szégyen, az összeomlás. A gyógyítás nem használ. A
tudomány itt nem ér semmit. Ismeretlen és rettenetes hatalmaknak az
erejét érezte, megfoghatatlan és végzetes erők csapását. Vége
mindennek. Hová visz ez a szomorú út? Az őrülésbe? A halálba?</p>
<p>Nincs menekvés. Felpillantott. A csendes utca tulsó oldalán egy
fáradt nő jött. Oh, hiszen itt van a menekvés. Felkapta a fejét.
Minden erében forrón zúgott a vér. Tüzes láz nyargalt át a tagjain.
Reszketve, gyorsan, <span class="pagenum"><a name="Page_62" id=
"Page_62">-62-</a></span> rohanva vágott át az utcán. Most kell
eldőlnie mindennek. Megállott a leány előtt. Egymásra tekintettek.
Rosszasága, a régi keserűségek, a mult napok gyötrődése el volt
felejtve, és remegő torkából sírva, ujjongva, végtelen, boldog,
diadalmas gyönyörűséggel töredezett ki a megszólítás:</p>
<p>– Mária!… Mária!…</p>
<div class="figcenter" style="width: 75px;"><img src=
"images/i014.png" alt="" title="" /></div>
<hr class="chap" />
<p><span class="pagenum"><a name="Page_63" id=
"Page_63">-63-</a></span></p>
<div class="chapter">
<h2><img src="images/i015.png" alt="" title="" />A gyógyulás.</h2>
</div>
<p>Mikor olyan fiatal voltam, mint ön – mondta az öreg Hell doktor
– én is tagadó voltam, hitetlen és vallásgyülölő.</p>
<p>Azóta megtanultam, hogy a tagadásban is kételkedni kell. De
akkor hittem benne. Ez a komor hit lassankint fájni kezdett, ugy
hogy egyszerre csak otthagytam az egyetemet, a boncoló-termet, a
laboratóriumot és hazaszöktem. A gyermekkorom emlékeitől, a
Kékes-hegytől, a Sötét-erdőtől vártam a gyógyulást.</p>
<p>Otthon sokat nevettek rajtam, hogy puskával a vállamon
naphosszat kószálok a Kékesen, anélkül, hogy egyet is lőnék. De én
nem vadászni mentem a hegyre. Kimondhatatlanul fájt a szívem és a
lágy, tiszta, csendes ősz jól esett. Lehevertem az avarra és
belefúrtam a szememet a bársonyos levegőbe. Mint egyetlen nagy
sajgó sebet, úgy adtam át magam a csendnek, a hegynek, a halvány
ősznek: te csendes, nagy, jó, öreg hegy, gyógyíts meg. <span class=
"pagenum"><a name="Page_64" id="Page_64">-64-</a></span> Kószáltam
a réteken, az erdőkben és ha vad ugrott fel előttem, szinte
könnyeztem: hát azt hiszi ez, hogy én tudnék ölni?</p>
<p>Ha megéheztem kinn, bementem az öreg Vashoz, a kerülőhöz. Kis
háza volt a hegyoldalban; ha mást nem, egy pohár tejet mindig
tudott adni a felesége.</p>
<p>November elején már hideg lett egy napon. A reggel deres volt, a
Kékes tetejét köd szántotta és korán megéheztem. Tíz óra tájban
elindultam a kis Vas-ház felé.</p>
<p>Az ajtóban találkoztam az öreggel.</p>
<p>– Éhes vagyok, öregem, – mondtam neki.</p>
<p>Az öreg ember végtelen keserűséggel húzta össze a száját.</p>
<p>– Most az egyszer tessék megbocsátani, de semmivel se
szolgálhatok. Nagybeteg az asszony.</p>
<p>A szeme gyorsan pislogott, gyanusan nedves volt és
összeszorított ajka remegett. Az öreg parasztember megindító volt
ebben a fájdalomban, amely oly ritka a hozzá hasonló sorsuak
között.</p>
<p>A magam módja szerint vigasztalni próbáltam, ajánlottam, hogy
majd orvost küldök, és az öreg ezt mondta:</p>
<p>– Nem orvos kellene ide uram, hanem pap. Negyven esztendeje,
hogy együtt élünk és ha ez az asszony ágynak esett, akkor meg is
<span class="pagenum"><a name="Page_65" id=
"Page_65">-65-</a></span> hal. De az asszony katholikus, Hevesből
hoztam, itt meg messze földön csupa kálvinisták lakunk. Hát
huszonöt éve már, hogy nem gyónt és most nem tud nyugodtan
meghalni. Elkárhozik: azzal van tegnap óta.</p>
<p>A szobából jajszó hallatszott ki. Egy csendes, állandó,
visszatérő nyögés, egy rettenetes félelem ijedt, kínos panasza.
Megdöbbenve hallgattam; a szobából állhatatosan, bánatosan,
makacsul – mintha élne és különálló és egyéni valami volna – tört
ki a jajgató panasz.</p>
<p>Az öreg paraszttal egymásra tekintettünk.</p>
<p>– Én nem birom tovább hallgatni, – mondta csüggedten. –
Elmegyek. Befogatok. Papot hozok. Félnapi járás innen Nagyszállás,
tán nem hal meg addig.</p>
<p>Elment. Ott hagyott engem a ház ajtajában és rohant le a
hegyoldalon. Kínos ijedtséggel néztem utána. Vajjon van-e ennek a
beteg öregasszonynak valakije a szobában, aki ápolja?</p>
<p>Nem tudtam elmenni. Hallgatóztam. A szoba egyre árasztotta a
jajszót. Mondom, mintha ez a sirás élt volna, úgy röpködött
makacsul, sötéten körülöttem. A jajgatás tompult és erősbödött;
egyszerre olyan kétségbeesett sikoltozásra vált, hogy éreztem, mint
sápadok el a rémülettől; azután tompa nyögésre <span class=
"pagenum"><a name="Page_66" id="Page_66">-66-</a></span> vált
ismét. Nem tudtam elmenni. A rettenetes jajszó a maga ismeretlen
félelmével, nem értett gyötrelmével odatáncolt az ajtóhoz. De hogy
tud valaki ennyit jajgatni! Kínlódtam és mégsem birtam elmenni.
Nincs benn senki a szobában, az bizonyos. Becstelenség volna
elhagyni egy haldoklót.</p>
<p>De nem mertem mozdulni sem. Féltem. Féltem, határozottan féltem.
Olyan érthetetlen, idegen és különös volt ez a borzalmas jajgatás,
hogy a hideg futott végig a hátamon és remegni kezdett a
térdem.</p>
<p>Egy idegen, nagy erő sejtelme áradt ki a bezárt ajtó mögül. Mi
van ott? Mit lát az a haldokló asszony? Mitől reszket? A félelem
hidege remegve rázott. Nem birtam tovább. Valamit tennem kell, de
itt állni az ajtóban lehetetlen.</p>
<p>Szívesen elmentem volna már, de szégyenkeztem a gyávaságom
miatt. A félelemtől dobogó szívvel, kiszáradt torokkal,
elhatározottan, gyorsan, remegve kinyitottam az ajtót.</p>
<p>A parasztosan gyér világítású szoba fenekén ott volt az ágy. Az
ágyban a haldokló. Ráncos arcán láz tüzelt és két öreg, bágyadt
szeme kitágulva csillogott.</p>
<p>Már nem volt tiszta eszméleten. És talán félelme, reszketése,
vágyakozása, deliriuma csalta meg, de mikor hirtelen beléptem,
jajgatása <span class="pagenum"><a name="Page_67" id=
"Page_67">-67-</a></span> elhallgatott, kínzott arca elsimult, két
öreg száraz karját felém tárta és a kimondhatatlan megenyhülés
hangján dadogta:</p>
<p>– Tisztelendő úr…</p>
<p>A félelmem már eltünt, de a szívem most egy nagyot dobbant. Ez a
haldokló öreg asszony papnak néz. Mit tegyek?</p>
<p>Átvillant az elmémen: nem szabad csalással vállalnom ezt a
szerepet. Villámgyorsan azt válaszoltam magamnak, hogy egy gyötrődő
lelket szabadítok meg vele. Erre új kétség válaszolt, de mielőtt
még dönthettem volna, ott álltam az ágy mellett és két forró,
ráncos kéz ragadta meg a kezemet és egy lázas ajak dadogta:</p>
<p>– Gyónom a mindenható istennek és neked, lelki atyám…</p>
<p>… Hiába volt a kétségem, a habozásom. A haldokló öreg asszony
ajaka megnyilt és forró zuhogással áradt ki belőle a vallomás.</p>
<p>Huszonöt év minden igazi és képzelt vétke. Hogy katholikus
vallását nem tartotta elegendő tiszteletben. Hogy annyi sok
esztendő óta nem gyónt. Nem hallgatott misét. Hogy egyszer csalt.
Hogy egyszer Istent káromolta. Hogy egyszer rossz volt a
szegényhez. Hogy régen bűnös gondolatai voltak és hogy egyszer,
egyszer – az ura nem volt itthon – megfeledkezett hitvesi
eskűjéről… Huszonöt év minden <span class="pagenum"><a name=
"Page_68" id="Page_68">-68-</a></span> bűne jól emlékezetben
tartva, sorrendben, sötéten és ijesztően, nevetségesen és
siralmasan vonult fel előttem. Feltárult egy keserves munkával teli
élet, amelyet méreggel itat meg az, hogy hordozója nem gyónhatott
soha, amelynek végét a pokol félelme tette kínossá és ijedelmessé
és amely most ime mégis bocsánatot kap és a megtisztulás
reményét.</p>
<p>Kábultan, riadtan, megzavarva ültem az ágy mellett. Nem, nem
szabad ennek az öreg asszonynak azt mondanom, hogy nem vagyok pap,
hogy a gyónása nem ér semmit, hogy elkárhozik.</p>
<p>Összeszedtem minden erőmet és nyugalmamat. Nem tudtam, milyen a
gyónás szertartása, és féltem tőle, hogy hibát követek el. De mikor
az asszony lázas forró vallomása elhallgatott, mély szánalommal és
megindultsággal beszélni kezdtem.</p>
<p>Beszéltem az Ur végtelen jóságáról, a bocsánatról, amelyet a
bűnbánó bizonyosan megkap, a lélek halhatatlanságáról, az
üdvözülésről, amely arra vár, aki meggyónta a bűneit és tiszta
lélekkel lépi át a túlvilág küszöbét és végül – úgy, amint
leirásokból, hallomásból, hírből tudtam – én, a zsidó, a hitetlen,
az atheista, elmormogtam a feloldozás latin szavait:</p>
<p>– Ego te absolvo… in nomine… Amen. <span class=
"pagenum"><a name="Page_69" id="Page_69">-69-</a></span></p>
<p>A haldokló asszony öreg kezei görcsösen szorították a kezemet.
Az arca egészen elsimult. Szemében a láz halványodni kezdett,
cserepes, szegény ajka körül egy végtelenül boldog, enyhe mosoly
jelent meg.</p>
<p>A kezemet csak durván tudtam volna kiszabadítani, és ezt nem
akartam. És én az én tépett, érzékeny, reszkető idegeimmel ott
állottam a haldokló asszony ágya mellett és néztem a haldoklását.
Még egy óráig tartott. A feje nyugtalanul forgott, de mikor a szeme
felém fordult, az ajka körül mindig megjelent a megkönnyebülés
mosolya. Néha szóltam hozzá, akkor még jobban mosolygott. És mire
az egész véget ért, öreg, elkínzott, ráncos arca derült,
megnyugodott és tiszta volt.</p>
<p>Akkor eljöttem. Azóta más ember vagyok. Hinni nem tudok, mert
hinni nehéz; de nem tudok tagadni sem.</p>
<div class="figcenter" style="width: 77px;"><img src=
"images/i016.png" alt="" title="" /></div>
<hr class="chap" />
<p><span class="pagenum"><a name="Page_70" id=
"Page_70">-70-</a></span></p>
<div class="chapter">
<h2><img src="images/i017.png" alt="" title="" />Ibolya és
Ágnes.</h2>
</div>
<p>A télikert tele volt. Cigányzene szólt és a lányok suhogva
jártak fel-alá, leültek egy-egy asztalhoz, ittak, cigarettáztak.
Ibolyát fiatal emberek fogták körül és a lány a muzsika ütemére
valami néger-táncot utánozott. Azután fáradtan vetette le magát egy
székre.</p>
<p>– Az isten szerelmére, kiáltott valaki a társaságból, adjanak
neki inni, mert mindjárt meghal.</p>
<p>– Sherryt – súgta Ibolya elhaló hangon.</p>
<p>A pincér hozta az italt. Azután még egy pohárral. Azután egy
harmadikkal. A lánynak bolond jókedve volt. Fütyült és a lába egyre
táncra állt.</p>
<p>Egy pincér jött és a fülébe sugta:</p>
<p>– Egy úr kéreti.</p>
<p>Ibolya átment a télikerten és odaült az idegen ember
asztalához.</p>
<p>– Szervusz, – mondta neki barátságosan.</p>
<p>– Szervusz, – válaszolt a másik és tölteni akart neki.
<span class="pagenum"><a name="Page_71" id=
"Page_71">-71-</a></span></p>
<p>– Hozass előbb egy kis rákot, mondta Ibolya.</p>
<p>Azután beszélgettek. Ibolya felette okos és művelt nőnek
bizonyult a beszélgetés során és egy negyedóra mulva az idegen ezt
kérdezte tőle:</p>
<p>– A te neved, úgy-e, Konc Ibolya?</p>
<p>– Igen, mondta Ibolya.</p>
<p>– Tizenkilenc éves vagy.</p>
<p>– Igen, mondta bámulva Ibolya.</p>
<p>– Borsod-Zsadányban születtél?</p>
<p>– Igen.</p>
<p>– Három éve, hogy árván maradtál és két éve, hogy idekerültél a
Francia Mulatóba.</p>
<p>– Igen. Felléptem egy balettben.</p>
<p>– Az apádat Konc Boldizsárnak hítták.</p>
<p>– Igen.</p>
<p>– Az anyád neve Wirt Mária.</p>
<p>– Igen.</p>
<p>Ibolya félni kezdett.</p>
<p>– Talán detektiv maga, szólt idegenkedve.</p>
<p>A másik nevetett.</p>
<p>– Nem. Nem vagyok detektiv. Ügyvéd vagyok. A Konc Gáspár
ügyvédje.</p>
<p>A lány kérdő pillantással nézett rá.</p>
<p>– Konc Gáspár ügyvédje vagyok. Tudod, ki az a Konc Gáspár?
Rokonod. Az apád unokatestvére.</p>
<p>A lány vállat vont. <span class="pagenum"><a name="Page_72" id=
"Page_72">-72-</a></span></p>
<p>– Ibolya, – mondta az ügyvéd – látom, hogy te okos lány vagy.
Hallgasd meg hát azt, amit elmondok és gondold meg jól a dolgot.
Konc Gáspárnak két évvel ezelőtt meghalt az egyetlen lánya. Annyi
idős lehetett, mint te most. Most nincs senkije. Se neki, se a
feleségének. Egyetlen rokona te vagy. Lányának fogadna. Odavenne
magához. Három hete, hogy kerestet téged. Ma jártam a lakásodon és
azt mondották, hogy itt talállak meg. Eljöttem ide. Most gondold
meg a dolgot: úgy élhetsz, mintha a lánya volnál. Gazdag leszel. A
sörgyáron kívül négy háza van a nagybátyádnak. Csak egy feltétel
van: a Francia Mulatónak, a táncolásoknak, a heje-hujának vége
legyen. Úri leánynak kell lenned. A nagynénéd nem is tudja, hogy
itt voltál. Gondold meg jól a dolgot: nem kell valami nagy
áldozatot hoznod; ez az élet talán mulatságos, de a vége nem az.
Úgy meg négy milliónak leszel az örököse.</p>
<p>Ibolya hallgatott. Gondolkozva nézett maga elé.</p>
<p>– Tartanak kocsit? – kérdezte azután.</p>
<p>– Kettőt is, mondta mosolyogva az ügyvéd.</p>
<p>– Akkor jó, mondta Ibolya.</p>
<p>Az ügyvéd figyelmeztetve szólott még:</p>
<p>– Ibolya. Megtartani a fogadást.</p>
<p>A leány komolyan bólintott a fejével. <span class=
"pagenum"><a name="Page_73" id="Page_73">-73-</a></span></p>
<p>– Akkor, nagyságos kisasszonyom, induljunk. Én most haza kisérem
és holnap reggel elviszem Konc Gáspárhoz.</p>
<p>Elindultak. A leány komolyan, határozottan szegte fel a fejét és
hideg arccal ment át a télikerten. Nem nézett se jobbra, se balra
és nem fordult vissza.</p>
<p>Másnap délelőtt kocsival jött érte az ügyvéd és elvitte
Koncékhoz. Az öreg ember megsimogatta a haját; az öreg asszony
sírva fakadt, amikor meglátta.</p>
<p>– Hogy hasonlít Ágneshez, szólt reszkető hangon.</p>
<p>– Családi hasonlatosság, mondta Konc. A nagyanyjára hasonlít, az
én anyámra.</p>
<p>Neki is könnyek csillogtak a szemében. Nagyon szép, nagyon nemes
és nagyon megható dolog volt az Ibolya bevonulása a családba.</p>
<p>– Ágnesnek fogunk nevezni, mondták neki és Ibolya is meghatva
bólintott a fejével.</p>
<p>Bevezették a szobájába, egy puha, selymes, bársonyos, illatos
lányszobába. A lakáson végig kellett menni és kilenc nagy szoba
következett egymás után. Délben inas szolgált fel és délután kocsin
indultak el különböző dolgokat vásárolni.</p>
<p>Ibolyán ekkorra már különböző változások történtek. <span class=
"pagenum"><a name="Page_74" id="Page_74">-74-</a></span></p>
<p>A haját simára kellett fésülnie, csak egy kis szalagot kötött
bele; a kalapja kevésbbé merész formájú volt és Ibolya a puha
kocsiban, amelynek két lova simán és méltóságosan ügetett végig az
utcán, olyan volt és ugy érezte magát, mint a féltett, óvott,
dédelgetett, bársonyos uri leányok. Ibolyából Ágnes lett és az élet
szép volt.</p>
<p>Később egynémely kevésbbé kellemes részlet következett. Igy:
tanulni kellett, holott Ibolya azelőtt csak a varrás és himzés
ismereteit sajátította el. De ez is elég könnyen ment. Megbirkózott
a zongorával is és egy-két hónap mulva franciául és angolul is
kezdett már fecsegni. Édes süteményt kapott annyit, amennyit akart
– élt-halt az édességekért – és a cselédek alázatosak voltak vele
szemben: ez kibékítette mindennel. Művelt fiatal hölgy vált belőle
rövidesen és fogadott szüleinek nagy öröme telt benne.</p>
<p>Az öreg Konc egy napon megsimogatta az arcát és így szólt
hozzá:</p>
<p>– Ágnes, kis lányom, holnap elviszünk egy mulatságba.</p>
<p>Ágnes örült. Szeretett táncolni és csodaszép fehér ruhát kapott
erre az alkalomra. A mulatságot a sörgyár hivatalnokai rendezték.
Az öreg Konc ide vitte el először, mert bizonyos volt benne, hogy
itt senki sem meri éreztetni <span class="pagenum"><a name=
"Page_75" id="Page_75">-75-</a></span> vele a multját. Nem is
éreztette senki. Ágnes pompásan mulatott.</p>
<p>Nemsokára szinházba ment és egy év alig telt el, bálba is
járt.</p>
<p>– Hja, eladó lány… Istenem, bizony, az ilyent bálba kell vinni,
sóhajtott az öreg asszony és boldog volt, hogy ő bálba viszi a
lányát.</p>
<p>Ágnes besorozódott a finom, csendes, előkelő urilányok közé.
Beállott ő is – sima hajjal és fehér ruhában – a szelid
galambcsoportba, az ártatlan fehér báránykák közé, akik várják, ki
kéri őket táncra és házasságra. Soha nem éreztette vele senki, hogy
ő más mint a többi lány. Az emberek feledékenyek és a millió nagy
úr.</p>
<p>Ágnes maga sem érezte magát másnak. Az uri lányokat – akiknek a
világa olyan elzárt világ volt neki azelőtt és akikre nem tudott
másképpen gondolni, mint csodálattal vagy dühvel – éppen olyanoknak
találta, mint amilyen ő. Ami elmult, azt elfelejtette.
Elhalványodott, megfakult, elaludt minden, ami a multé volt. Új
örömei foglalkoztatták, könyveket olvasott és úgy szokott elaludni,
hogy leánylelkének az álma a regényekből szállott ki: egy hidegen
mosolygó, rettenthetetlen férfi, aki szeliden vonja őt magához… Ha
felébredt, úgy tetszett neki, hogy sohasem volt <span class=
"pagenum"><a name="Page_76" id="Page_76">-76-</a></span> más az
élet, mint most. Mindig kétlovas hintón ment el bevásárolni a
mamával, turkált a selymek között és inas hozott neki egy pohár
vizet.</p>
<p>A bálak, piknikek, thé dansantok, a legkülönbözőbb
táncos-alkalmak igen mulatságosak voltak és el kellett jönnie annak
a napnak, mikor Ágnes pirulva válaszolt egy fontos kérdésre.</p>
<p>– Beszéljen a mamával, – mondta ekkor szemét lesütve.</p>
<p>Ez azonban felesleges volt. Az ifjú és felfelé törekvő ügyvéd
ezt már előzőleg bölcsen elvégezte és miután megtudott mindent a
multról, amit úgy is tudott és miután a lányhoz utasították, azt
gondolta magában:</p>
<p>– Felhagyok az irodával és átveszem a sörgyárat.</p>
<p>Nem volt ugyan egészen az, aminek Ágnes leányszíve hősét
elképzelte, de csinos fiu volt és így elhatározták, hogy farsang
végén meglesz az eljegyzés. Addig hadd mulasson Ágnes.</p>
<p>Ágnes mulatott. Ott volt minden bálon és szíve szerint
kitáncolta magát. Farsang végén egy nagy bálra mentek el, egy
dísz-bálra, egy főmulatságra. Tíz grófnő volt lady patroness és egy
főhercegnő is megjelent.</p>
<p>Egyik rendező tizenegy óra tájban bemutatott Ágnesnek egy
fiatalembert, akinek a nevét nem értette és aki táncra vitte őt.
Ágnes <span class="pagenum"><a name="Page_77" id=
"Page_77">-77-</a></span> némán és finoman támaszkodott a karjára.
Hallgattak. A fiatalember azután a tánctól fáradt hangon
suttogta:</p>
<p>– Ibolya.</p>
<p>Ágnes meglepetve nézett rá. Megismerte. Dobó… Dobó Bandi.
Zavarban volt. Nem tudta, mit szóljon.</p>
<p>– Ibolya, sugta a fiú, imádásra méltó vagy. Tudod, hogy
szeretlek.</p>
<p>Ágnes fel akart háborodni. De nem tudott. A fiú magához
szorította és úgy repült vele. Jól táncol. Szemtelen. De
kedves.</p>
<p>– Ibolya, imádlak.</p>
<p>– Nem szabad így beszélni.</p>
<p>– Tudom, Ibolya, tudom. Most utoljára. Férjhez mégy. Imádlak,
Ibolya.</p>
<p>Ágnesnek tüzelt az arca. Régi emlékek parázslottak fel
benne.</p>
<p>– Bandi.</p>
<p>– Parancsolj, szívem, királynőm, Ibolyám.</p>
<p>– Fáradt vagyok.</p>
<p>– Gyere, Ibolyám, szerelmem, jöjj, istenasszony.</p>
<p>Karon fogta, átment vele a termen, a buffet-n. Itt fülkék voltak
felállítva; egy bársony karosszékbe beültette a lányt.</p>
<p>Egymásra néztek. A lány zavart volt.</p>
<p>– Tudod, Ibolya, hogy mindig imádtalak, mondta a fiú.
<span class="pagenum"><a name="Page_78" id=
"Page_78">-78-</a></span></p>
<p>A lány egy sóhajtással hajtotta hátra a fejét.</p>
<p>– Szomjas vagyok.</p>
<p>A fiú kopogott és a pincér pezsgőt hozott.</p>
<p>– Nem, mondta a leány, nem pezsgőt.</p>
<p>– De. De igen. Most az egyszer. Utoljára. Sohse pezsgőzöl te
többé velem, Ibolya.</p>
<p>A lány gondolkozott. Nagyon szemtelen és nagyon vakmerő ez a
fiú. De nagyon kedves. A legkedvesebb emléke a multból. És most
utoljára pezsgőzik vele. Azután meg szomjas is.</p>
<p>A pohár után nyult és felhajtotta az egészet. Az ital tüze
végigfutott rajta. De még mindig szomjas volt. Még egy pohárral
ivott. Érezte, hogy ez a fejébe szállott, de kötekedő, duhaj jókedv
vett rajta erőt. Tölts még, mondta a fiúnak és az töltött. A lány
kimondhatatlanul szomjasnak érezte magát. Mintha másfél év óta
szomjaznék. És a pezsgő oly jó, hideg, tüzes, édes, csipős. Olyan
volt, mintha a Párisi Mulatóban volna, és a lábait feltette a másik
székre. Az ital elfogyott és új üveggel kellett hozatni.
Koccintottak és ittak. A leány fütyörészett és a fiú hozzáhajolt. A
buffet népesedni kezdett és a fülke elől ijedten siettek tovább a
nők, akik bepillantottak.</p>
<p>A leány ekkor homályosan, alig derengve, ködös formátlansággal
úgy érezte, hogy őt <span class="pagenum"><a name="Page_79" id=
"Page_79">-79-</a></span> várja valaki. A mama. A papa. A
vőlegénye. Várják őt valahol. Felállott.</p>
<p>– Megyek, szólt határozottan.</p>
<p>– Maradj még, könyörgött a fiú.</p>
<p>– Nem, mondta energikusan a lány, engem várnak.</p>
<p>Felkelt és komoly kötelességtudással indult a terembe. A fiú
kisérte. A teremben szólt a zene. Valami galoppot játszottak.
Valami ismerőset. De milyen ismerőset. Oh, hiszen ez a néger dal.
És amint a főhercegnő, a tíz grófnő, a mamák és a lányok
odapillantottak, Ibolya a terem közepén hátrahajtotta a fejét,
kifeszítette a derekát és karcsúan, graciózusan, csábítón és pokoli
jókedvvel járta a néger-táncot. Köröskörül egy szisszenés hangzott
fel, egy ismerős, öreges sikoltás hatolt hozzá és tíz rendező
között, akik feléje rohantak, Ibolya ott állott bámuló, kitágult
szemmel, egyedül.</p>
<p>A rendezők még nem is szólhattak, ő már tisztában volt
mindennel. Egy pillanat alatt kijózanodott és megértett mindent.
Régen nem ivott pezsgőt, becsipett tőle. Látta, hogy a társa, a
gyáva elmaradt tőle és mély megvetést érzett az egész sziszegő
társaság iránt. Egy pillanat alatt megmérte: mit veszít el.
Megtarthatná, talán megtarthatná, ha sírna és megalázkodnék. De
minek? Kell ez neki? <span class="pagenum"><a name="Page_80" id=
"Page_80">-80-</a></span></p>
<p>Még mindig érezte a vérében a pezsgő forró erejét és
képtelennek, ostobának, elveszettnek érezte elmult másfél
esztendejét. Hát mulatott ő? Hát volt neki élvezete? Gágogott, mint
ezek a többi lányok. Hát kell ez neki? Ibolya ő, nem Ágnes.</p>
<p>A rendezők még nem is szólhattak. Ibolya felemelte a kezét és
feléjük legyintett.</p>
<p>– Pukkadjatok meg – mondta teljes nyugalommal.</p>
<p>Sarkon fordult. Kiment. Vette a köpönyegét. Az utcán volt.
Megállott egy percre és határozott léptekkel indult a télikert
felé.</p>
<div class="figcenter" style="width: 76px;"><img src=
"images/i018.png" alt="" title="" /></div>
<hr class="chap" />
<p><span class="pagenum"><a name="Page_81" id=
"Page_81">-81-</a></span></p>
<div class="chapter">
<h2><img src="images/i019.png" alt="" title="" />A gyermek.</h2>
</div>
<p>– Sikkasztottam, – mondta a férfi.</p>
<p>Az asszony arca halálsápadt lett.</p>
<p>– Még négy-öt napom van. Szökni fogok.</p>
<p>Az asszony nem szólt. Bosszusan mondta a férfi:</p>
<p>– Mit nézel úgy? Hát kártyáztam, szeretőm volt. No!</p>
<p>Az asszony halkan mondta:</p>
<p>– Lehetne talán segíteni… Apa…</p>
<p>– Nem lehet. Százezernél több. Összeszedem, amit lehet. Az éjjel
megyek. Hamburgba… Amerikába…</p>
<p>– Én veled megyek.</p>
<p>A férfi arcán kiragyogott az öröm.</p>
<p>– Óh te drága, te édes. Csakugyan jönnél? Hiszen én mindig csak
téged szerettelek igazában.</p>
<p>Egyszerre megnyugodott. Leült. Tervezgetett.</p>
<p>– Pénzt viszek magammal. Ott megbecsülik <span class=
"pagenum"><a name="Page_82" id="Page_82">-82-</a></span> azt, aki
ér valamit. Ha ügyes az ember és pénze is van, ott boldogul. Milyen
jó lesz, nem törődni senkivel, semmivel. Ketten élni…</p>
<p>– Hárman.</p>
<p>A férfi rábámult.</p>
<p>– Hát a kicsi? – mondta az asszony.</p>
<p>– Óh csak nem gondolod, hogy őt is elvisszük! Négyhónapos
gyereket ilyen nagy útra! Itthagyjuk a mamánál.</p>
<p>– Akkor én nem megyek, – mondta hidegen az asszony.</p>
<p>A férfi könyörgött:</p>
<p>– De édesem, drágám, szívem.</p>
<p>– Nem.</p>
<p>A férfi végre beleegyezett. Este összecsomagoltak valami ruhát,
sokat nem szabad, hogy gyanút ne keltsen, és mentek a vasuthoz. Az
asszony karján a kicsivel. Ősz volt, köd, a poronty köhögött.</p>
<p>A terembe nem mentek be, künn bujkáltak és lopva surrantak be a
kocsiba. A fülke piszkos volt, nedves a ködtől, dohányszagú, a
bőrpárnák szinte tapadtak. Emberek jöttek-mentek, beültek a
fülkébe, de a gyerek sirt és lassankint egyedül maradtak.</p>
<p>Az asszony a gyerekkel foglalkozott, a férfi bámult ki a sötétbe
és reszketett, mikor lépések hallatszottak. A vonat dübörögve fúrta
be magát a ködös éjszakába. <span class="pagenum"><a name="Page_83"
id="Page_83">-83-</a></span></p>
<p>Késő ősz volt, még nem fűtötték a kocsikat. És az éjszaka egyre
hidegebb lett. Amint a hegyek közé vágtatott be a vonat, az
ablakokra jégvirágok rakódtak. Minden nyiláson dermesztő hideg
sziszegett be, és a menekülő pár didergett. A gyerek köhögött.</p>
<p>Hajnalodott. Kétoldalt a fenyőket már hó lepte el. Dermedt
testtel, álmatlanul és sápadtan nézték egymást.</p>
<p>– A kicsinek láza van, – mondta az asszony.</p>
<p>A férfi összevonta a szemöldökét.</p>
<p>– Orvost kellene keresni, – tördelte az asszony.</p>
<p>– Ostobaság. Nincs annak a gyereknek semmi baja. Szoptasd
meg.</p>
<p>A kicsi arcán pir tüzelt. Szegény, vékony ajkai cserepesek
voltak. Nem szopott…</p>
<p>– Én orvost keresek, – zokogta az asszony.</p>
<p>A férfi durva lett. Megfogta az asszony csuklóját.</p>
<p>– Itt maradsz. Itt maradsz, vagy… El akarsz árulni? Azt akarod,
hogy nyomunkra jöjjenek?</p>
<p>– De beteg, látom, hogy beteg.</p>
<p>– Hát minek hoztad magaddal? Én nem akartam. Te akartad.</p>
<p>Az asszony ült. Könnyes szemekkel bámult a gyermekére. Fuldokló,
hosszú lélegzettel nyelte el a zokogását. <span class=
"pagenum"><a name="Page_84" id="Page_84">-84-</a></span></p>
<p>Jött egy állomás. Ki kellett szállniok. Ettek. A férfi csak, az
asszony nézte a gyereket.</p>
<p>Azután újra a vonatba, neki a nagy útnak. A gyerek elaludt.</p>
<p>– Alszik – mondta az asszony.</p>
<p>– No látod.</p>
<p>A karjai között tartotta gyengéden, reszkető gonddal. A vonat
dühödten rohant előre, csörömpölve, zakatolva. A férfi fáradtan
hunyta le a szemeit.</p>
<p>Egy irtózatos sikoltás. A férfi felugrik. Az asszony őrjöngve
sikolt:</p>
<p>– Meghalt! Meghalt!</p>
<p>A férfi dermedten bámul. Nézi a gyermeket: meghalt. Künn mozgás
hallatszik és az agyán átvillan a rémült gondolat: ez elárulhatja
őket, ezt senkinek sem szabad megtudnia.</p>
<p>Kezével tapasztja be az asszony száját:</p>
<p>– Hallgass, hallgass!</p>
<p>Az asszony zokogva nyög. A férfi a fogát csikorgatja.</p>
<p>– Hallgass, hallgass!</p>
<p>A folyosón mozgás támad. A férfi kimegy.</p>
<p>– Semmi sem történt – szól – egy szegény, beteg, hiszteriás
asszony…</p>
<p>Bejön. – Az asszony fuldokolva zokog.</p>
<p>– Fogsz hallgatni! – rivall rá. – Meg vagy őrülve? Minek hoztad
el azt a kölyköt? <span class="pagenum"><a name="Page_85" id=
"Page_85">-85-</a></span></p>
<p>Az asszony kínzottan nyög. Dermedten szorítja magához a
gyermeket.</p>
<p>A férfi parancsol:</p>
<p>– Nem szabad senkinek megtudnia, hogy meghalt. El kellene
temetni, vizsgálat volna, rendőrség, útlevél, – a végén elfognának.
Úgy kell vinned, mint eddig.</p>
<p>Az asszony félőrülten néz rá. Csendesen zokog és mereven
szorítja magához a gyermeket. Dél. Utasok jönnek-mennek. A férfi
halkan parancsol.</p>
<p>– Takard be az arcát és foglalkozz vele úgy, mintha élne.</p>
<p>Az asszonynak már kiszáradt a szeme és zavaros fény lobog benne.
Engedelmeskedik. Szól a kicsihez, gügyög neki, aztán kibontja
mellén a ruháját és elfordul.</p>
<p>A férfi gyanakodva nézi…</p>
<p>A vonat egyre rohan, vágtat, dübörög… Alkonyodik. Meggyujtják a
lámpákat. Jön az éjjel, feketén és végtelenül… Sohasem lesz már
hajnal?!</p>
<p>Végre! Hamburg!</p>
<p>– A gyerekkel nem szabad kiszállnunk – mondja a férfi. – El kell
rejtenünk.</p>
<p>Az asszony hallgat.</p>
<p>– A kofferbe.</p>
<p>Az asszony egy kézmozdulattal tud csak tiltakozni. <span class=
"pagenum"><a name="Page_86" id="Page_86">-86-</a></span></p>
<p>– Kell! – mondja a férfi.</p>
<p>A koffert kinyitja, rakosgat benne. A vonat rohanása lassul,
mindjárt megáll. Az utasok a folyosóra tódulnak. A férfi a gyermek
után nyul. Az asszony görcsösen kapaszkodik belé.</p>
<p>– Te! – mondja a férfi és felemeli az öklét. Az asszony
félholtan dől hátra, a kezei ólmosan hullanak le. A vonat megáll. A
férfi megkapja a gyermeket, a zár csattan egyet, a hordárok
berohannak és egyik viszi már a koffert.</p>
<p>Az asszony a kezét nyújtja utána. A férfi megfogja a kinyújtott
kezet és vonszolja magával az asszonyt.</p>
<p>Kocsiba ülnek.</p>
<p>– A koffer… – suttogja az asszony.</p>
<p>– Jó helyen van, – mondja a férfi.</p>
<p>A kocsi szalad velük a tenger felé. Csónakba ülnek. Hajóra
szállnak. Bemennek a kabinjukba.</p>
<p>– A koffer… – sugja az asszony.</p>
<p>– Mindjárt hozzák.</p>
<p>Hozzák. Az asszony leesik mellé a földre.</p>
<p>– A kulcsát!</p>
<p>– Nem. Valaki be talál nyitni és észreveszi.</p>
<p>– Csak egy percre… Hadd lássam.</p>
<p>– Nem. Majd éjjel.</p>
<p>Kimegy. A hajót nézi, a berendezést, hol van elhagyott rész,
milyen magas a korlát. Az <span class="pagenum"><a name="Page_87"
id="Page_87">-87-</a></span> asszony benn fekszik a földön és öleli
a koffert.</p>
<p>A hajó elindul. Hangos kiáltozás, csörömpölés, nyikorgás. A
férfi a fedélzeten áll és nézi a partot. Bemegy a kabinba.</p>
<p>– Gyere ebédelni.</p>
<p>– A kulcsot, – nyöszörgi az asszony.</p>
<p>– Nem, – mondja a férfi és egyedül megy ebédelni.</p>
<p>Az órák telnek. Az asszony fekszik a földön és öleli a koffert.
A férfi a fedélzeten jár-kel.</p>
<p>Este. A szalon lassan kiürül, az utasok lefekszenek, a fedélzet
sötét.</p>
<p>Kilenc óra.</p>
<p>Tíz…</p>
<p>Tizenegy…</p>
<p>A férfi lemegy az asszonyhoz.</p>
<p>– Kelj fel. Eltemetjük.</p>
<p>Az asszony értelmetlenül bámul rá.</p>
<p>– A tengerbe, – mondja a férfi. – Kinéztem, hol dobhatjuk be
észrevétlenül.</p>
<p>A koffert kinyitja. Halomra gyürve ingek, ruhák és a
gyermek.</p>
<p>Az asszony újra zokog. Magához szorítja a testet.</p>
<p>– Siessünk – mondja a férfi.</p>
<p>Az asszony nem mozdul.</p>
<p>– Ej, hát te itt maradsz. Majd én magam…</p>
<p>– Nem, nem! – könyörög az asszony. <span class=
"pagenum"><a name="Page_88" id="Page_88">-88-</a></span></p>
<p>Felkel. Ingadozva botorkál a lépcsőn. A fedélzeten vannak.
Teljes sötétség. A férfi fogja a kezét. Ő vonszolja magát utána,
görcsösen szorítva a gyereket.</p>
<p>A korláthoz értek. A férfi suttog:</p>
<p>– Itt vagyunk.</p>
<p>A gőzgép kattogása hallatszik és a víz suhogása, amint a csavar
szeli. Az asszony térdre esik.</p>
<p>– Ne, ne… – tördeli őrült félelemmel.</p>
<p>A férfi dühbe jő.</p>
<p>– Azt akarod, hogy rajtakapjanak bennünket?</p>
<p>A gyermek után nyul. Az asszony karjai, mintha vaskapcsok
lennének, úgy zárják körül a kicsit.</p>
<p>A férfi durva erővel rántja szét az asszony karjait, megfogja a
gyermeket, áthajol a korláton és beleejti a tengerbe. Egy
csobbanás. Az asszony végigzuhan a fedélzeten, a férfi pedig
megkönnyebbülten sóhajt egyet.</p>
<div class="figcenter" style="width: 69px;"><img src=
"images/i020.png" alt="" title="" /></div>
<hr class="chap" />
<p><span class="pagenum"><a name="Page_89" id=
"Page_89">-89-</a></span></p>
<div class="chapter">
<h2><img src="images/i021.png" alt="" title="" />Mámor.</h2>
</div>
<p>Lassan haladtak lefelé egy hegyi úton. Mögöttük volt a cifra
nyaraló-telep, előttük, jó messze még a Bárczy-villa.</p>
<p>– Azt hittem, szólt a lány, nem is jön el.</p>
<p>– Eljönni könnyű volt, mondotta Olt. De itt maradni nehéz
lesz.</p>
<p>– Miért?</p>
<p>– Utálom ezeket a nyaraló-telepeket. A hotel kellemetlen,
hangos, lármás, tolakodó és parvenu-módra követelő.</p>
<p>A lány elgondolkozott. A villában volt egy csomó üres szoba, de
oda nem hivhatta meg a férfit.</p>
<p>– Tudja mit, mondta azután felvillanó szemmel, nagy igényei
vannak? Nagyon követelő?</p>
<p>– Oh, nevetett Olt, dehogy.</p>
<p>– A kertészünknek nem messze innen van egy kis háza. Tavaly,
amikor olyan nagy Tátra-járás volt, az egyik szobáját kiadta. Azt
<span class="pagenum"><a name="Page_90" id=
"Page_90">-90-</a></span> kivehetné. Valami nagy pompát nem kap, de
kényelmet igen.</p>
<p>– Helyes. Kitünő. Nagyszerű.</p>
<p>Elindultak a ház felé. A villa mellett elkanyarodtak,
felkapaszkodtak a dombra és ott voltak. A kis fehér ház a
hegyoldalon volt, mögötte felfelé tört a szikla, előtte lankásan
huzódott lefelé.</p>
<p>– Pompás, mondta Olt, micsoda szikrázó napsütéseket fogok innen
festeni.</p>
<p>– Julcsa asszony – kiáltott a lány.</p>
<p>Magas, délceg, erős parasztasszony jött ki a házból. Az alkut
megkötötték. Olt egy tágas, világos, földdel tapasztott szobát
kapott.</p>
<p>– Még délután ide hozatom a holmimat, mondta.</p>
<p>Elkisérte a lányt, azután elvált tőle. Délután beköltözött uj
lakásába.</p>
<p>– Oh, mondotta magában, négyszáz lépésnyire vagyok tőle.</p>
<p>Mindkettejük szemében ez volt a legnagyobb értéke a lakásnak.
Közel akartak lenni egymáshoz, hogy minden percben láthassák
egymást, hallhassák egymás hangját. Kezdődő szerelem volt ez,
tüzesen, erősen, forrón bimbózó indulat. A lányé volt a kezdet. A
festő lusta álmodozó volt, tétlen elmélkedő, energiátlan filozófus.
A lány kezdett vele foglalkozni, belekényszerítette a lelkébe az
érdeklődést, <span class="pagenum"><a name="Page_91" id=
"Page_91">-91-</a></span> beleparancsolta az elméjébe a
rágondolást, belelopta a lelkébe barna szemeinek lágy pillantását.
Tavasszal tizszer mondta meg neki, hogy el kell jönnie a Tátrába és
a festő lustaságán úr lett ez az édes, kemény akarat. Szerette a
lányt, de ha olyan parancsoló módon nem hallotta volna, hogy el
kell jönnie, kényelme, lustasága, tétlenségének szeretete az egész
nyárra távol tartotta volna, vagy elvitte volna másfelé
valahová.</p>
<p>Most jó volt, hogy eljött. A lány közel volt, nem kellett
fáradni érte és a hangját, a pillantását, egész üde, finom és
sugárzó megjelenését szomjasan várta napról-napra és óráról-órára,
és szomjasan itta fel szépségeket kereső szemével. Szinte egész nap
együtt voltak. A festő kifeszített vászna mellett ült gyakran,
mikor a lány megjelent. Nézte a munkáját, várt, azután együtt
indultak csatangolni. Gyakran csak átkiáltott érte; és Olt néha
odaát töltötte az egész napot a Bárczy-villában. És nem kellett
udvariaskodni, nem kellett átöltözni, nem kellett puha ingét
kicserélnie egy kemény páncéllal. A lusta, forró nyár tele volt
számára édes, csendes szenzációkkal. Mint a permetező lágy nyári
eső, úgy hullottak a szivére az örömek. A tétlen, fáradság nélkül
való, lusta élet szép volt. És szép volt a lány. Barna szeme és
finom karcsusága, a hangja <span class="pagenum"><a name="Page_92"
id="Page_92">-92-</a></span> és a keze egyformán szép, drága és
óhajtott volt.</p>
<p>A lelkét, amelyhez most semmi más indulat hozzá sem férkőzött,
egészen betöltötte. Elalvása és ébredése is a lányé volt. Rá
gondolt, amikor elaludt és rá gondolt, amikor ébredt. Az alacsony
gerendás tetőt nézte az álomtól még részeg szemekkel és a nevét
mondta:</p>
<p>– Ilona… Ilona…</p>
<p>Az álom és az ébredés mámoros hidján is tele volt vele a szive.
A vérében tüzes indulatok keltek fel és az álom indulatkeltő
részegségében olyan forró vágyódással gondolt rá, mint ahogy lágy
álmodozása soha máskor.</p>
<p>Künn világos, napos nyári reggel volt már. Az ajtó kinyilott és
az asszony jött be, a kertész felesége. Vizet hozott, lábujjhegyen,
hogy a férfit fel ne keltse.</p>
<p>Olt félig nyitott szemmel nézett rá. Az asszony észrevette, hogy
ébren van és délceg, teli, duzzadó termetét kényeskedve riszálta
meg. Nem ment ki mindjárt; forgolódott a szobában, kacérul
tett-vett.</p>
<p>Az Olt lelke, az elméje, a vére tele volt szerelmes vágyódással.
Részeg volt az álomtól, a szemeit még fel sem nyitotta egészen. Az
asszony duzzadó, teli termetét nézte és álmos kábulatban, az álom
és az ébrenlét mámoros hidján szólt neki: <span class=
"pagenum"><a name="Page_93" id="Page_93">-93-</a></span></p>
<p>– Julcsa asszony.</p>
<p>Az asszony mosolyogva lépett hozzá. Olt megfogta a kezét. Az
asszony engedte. Olt megölelte.</p>
<p>… A lány gondolatával aludt el, a lány gondolatával ébredt. A
piros, duzzadó formájú parasztasszony számára nem volt egy
gondolata sem. A lány finom, gyöngéd szépsége sugárzott vakító
pompával a lelkében. De a részeg ébredés kerítő mámorában magához
ölelte mindig az asszonyt. A lányra gondolt. Ez a gondolat
illatozta be az álmait, ez a gondolat tette mámorossá az ébredését.
De ott volt az asszony.</p>
<p>Nem érezte, hogy csalást követ el. A lányé volt minden gondolata
és minden perce. Amikor az ébredés mámoros ölelése következett,
akkor is a lányra gondolt. Reggelei az öntudatlanság, a mámor, az
álom képében éltek a lelkében.</p>
<p>Egy napon későn ébredt. Az órájára tekintett. Kilenc óra elmult.
Az asszony ekkor jött be hozzá.</p>
<p>Künn egy meleg leányhang csendült fel:</p>
<p>– Olt, Olt…</p>
<p>Olt érezte, hogy az arcát az ólom szürkesége lepi be. Minden
vére a szivébe futott és a dermedt rémület szinte fájt minden
tagjában.</p>
<p>A lány künn maradt. Csak a hangját hallotta. <span class=
"pagenum"><a name="Page_94" id="Page_94">-94-</a></span></p>
<p>– Olt, jőjjön a tóhoz. Milyen lustaság: most is aludni.</p>
<p>Nem jött be. Elment. Olt ismét tudott lélekzeni. De a szivén
dideregve reszketett át az a gondolat: hátha bejött volna. Amint
bejött már máskor, hogy egy-egy képét megnézze. Hogyan tekintett
volna rá? Mit mondott volna neki? Hogyan érttette volna meg
tudatlan lányságával, hogy egyetlen bűne van: az, hogy mámoros
lesz, ha rágondol.</p>
<p>Futva öltözött fel és sietett utána. Künn a tiszta, nyári
reggelben úgy érezte, hogy mégis bűnös. Bűnös: gyengeségében.
Bűnös: mert, nincs ereje arra, hogy mámorának ellentálljon.</p>
<p>Lelkének lágy, filozófus lustaságát eddig szerette, most
gyülölettel gondolt rá. Ezzel a lélekkel át lehet álmodni egy
életet, de kötelességet vállalni nem lehet.</p>
<p>Forró gyöngédséggel telt meg a szive a lány iránt. Most szereti.
Szeretni fogja akkor is, ha a felesége lesz. De elmult, mámoros
reggelei megérttették vele, hogy akkor is csak erősen kell akarnia
valakinek és ő megszegi azt a hűséget, amelyet pedig szive szerint
becsületesen meg akart tartani. Túlságosan hozzászoktatta vágyait,
hogy teljesüljenek, túlságosan sok féket dobott le bölcs, nagy
lustaságában magáról, semhogy egy örök kötelezettség <span class=
"pagenum"><a name="Page_95" id="Page_95">-95-</a></span> nagy
fékjét rá merné tenni indulataira. A csodálatos lány boldogtalan,
siró, elhanyagolt asszony lenne. Szerette a lányt, boldognak akarta
és most bizonyos volt benne, hogy vele és általa nem lehet.
Becsületesen belenézett a lelkébe és még szerelmét sem látta a
tilalomra erősnek.</p>
<p>És becsületesen szerette a lányt. És becsületesnek tudta magát.
És becsületes akart lenni. Nem ment a lány után a tóhoz.
Visszafordult. Csomagolt. Elutazott.</p>
<div class="figcenter" style="width: 91px;"><img src=
"images/i022.png" alt="" title="" /></div>
<hr class="chap" />
<p><span class="pagenum"><a name="Page_96" id=
"Page_96">-96-</a></span></p>
<div class="chapter">
<h2><img src="images/i023.png" alt="" title="" />Én.</h2>
</div>
<p>A bécsi gyorsvonat ott állott az első sinen. Még idejében
érkeztem. Beszálltam. Elhelyeztem a kézi táskámat és abban
reménykedtem, hogy egyedül leszek és átalhatom az éjszakát. Künn
sipolás hallatszott. A vonat indul. Ekkor – az utolsó másodpercben
– egy hordár rontott be a fülkébe és elegáns kézi táskát dobott fel
a tartóba. Kinéztem az ablakon. A hordár kiugrott a kocsiból és
alázatosan integetett egy urnak, aki lassu léptekkel jött végig a
perronon. Hosszu, kockás kabát volt rajta, felgyürt gallérja
eltakarta az arcát. A hordár rámutatott a kocsira, a vonat már
megindult és a hosszukabátos ur fellépett a lépcsőre.</p>
<p>Ketten elférünk, gondoltam, és hozzáláttam, hogy a fülke egyik
oldalát lefoglaljam a magam számára. A hátam mögött nyilott az
ajtó. Kiegyenesedtem, megfordultam. Szemben állottunk. Az idegen –
a meleg kocsiban – már levetette a kabátját, kalapja a kezében
<span class="pagenum"><a name="Page_97" id=
"Page_97">-97-</a></span> volt. Meghökkenve, riadtan, sápadtan
bámultam rá. Elakadt a lélekzetem, elakadt a gondolatom és a
szédülés kerülgetett. Ki ez? Ki vagyok én? Hol vagyok? Én voltam-e
az, aki az imént kihuztam a pamlagot, hogy kényelmes fekvés essék
rajta? Vagy én vagyok-e az, aki most beléptem egy fülke ajtaján és
szemben állok egy sápadt és reszkető emberrel?</p>
<p>A hosszukabátos ember nem én vagyok-e? Nem az én egyenes, kemény
metszésü orrom-e ez? Nem az én baloldalon kettéválasztott szőke
hajam-e ez? Nem az én szemem, nem az én szájam, nem az én szikár,
izmos termetem-e ez? Aki belépett mögöttem a vasuti kocsiba, nem
árnyékom-e, nem valamely csalódása az érzékeimnek, nem valamely
káprázat-e: földöntúli vagy lázszülte?… De aki velem szemben
állott, megmozdult. Sápadt volt ő is, a felindulástól vonaglott az
ajka, de erősebb volt, mint én. Megmozdult. Leült.</p>
<p>Leültem én is kimerülten. A vonat már teljes erővel robogott.
Benne voltunk az éjszakában, a dübörgésben és dideregve
tekintettünk egymásra. Ebben a percben hittem a csodákat, minden
földöntúli hatalmakat. Boszorkányokat, elátkozott lelkeket, amelyek
fekete kutyák képében bolyonganak a világon. Reszketett a lelkem ez
előtt a gondolat előtt: mi fog most történni. <span class=
"pagenum"><a name="Page_98" id="Page_98">-98-</a></span></p>
<p>A <i>másik</i> megmozdult. Idegesen fészkelődött egy kicsit, a
homlokán egy kemény elhatározás ránca huzódott lefelé, és
megszólalt:</p>
<p>– <i>Sir</i>, – mondta angolul – bocsássa meg azt a merészséget,
hogy ismeretlenül önhöz fordulok… Én lord Torcy Henry vagyok.</p>
<p>A rekedtes hangja is olyan volt, mint az enyém. De a kábulatnak
vége volt. A csodákban és a babonákban nem hittem már. Egy ritka,
bámulatos, szenzációs hasonlatosság az egész. Ez az ember sem a
földöntúlról nem jött, sem az árnyékom, hanem egy feszes angol, aki
nagy lelki küzdelem után elhatározta, hogy bemutatkozik.</p>
<p>– Én pedig – válaszoltam neki – dr. Vas János vagyok és
természetesnek találom, hogy mi egy pár szót váltunk. Furcsa lett
volna hallgatva bámulnunk egymást az egész éjszaka.</p>
<p>Erre elmosolyodott. A mosolygását kedvesnek és ismerősnek
találtam. A következő másodpercben rájöttem, hogy ez az én
mosolygásom.</p>
<p>De most már szaporán beszéltünk. Én kissé küzdöttem az angollal,
de a lord egészen belemelegedett a beszélgetésbe és gyorsan,
vidáman, kedvesen fecsegett. Csodálatos, ismételte folyton,
csodálatos ez a hasonlatosság. Még a ruhánk is egyforma.
<span class="pagenum"><a name="Page_99" id=
"Page_99">-99-</a></span></p>
<p>– Az nem csodálatos, válaszoltam neki. Mielőtt elindultam –
utazni akarok hat hónapig – azt mondtam a szabómnak, csináljon
nekem egy angolos utazóruhát. Elém tett egy londoni divatlapot,
abból választottam ki a formát és a szövetet.</p>
<p>– De a gallérja is, a nyakkendője is.</p>
<p>– Ez csak annyit jelent, hogy önök uniformisba bujtatták az
emberiséget.</p>
<p>Megint nevetett.</p>
<p>– Bécsben vár rám – mondta – az anyám és a menyasszonyom.
Olaszországba indulunk. De én előbb látni akartam Budapestet.
Reggel várnak. Össze fogják önt téveszteni velem.</p>
<p>– Anya és menyasszony: nem fognak tévedni.</p>
<p>– Tévedhetnek, válaszolt hevesen a lord. Az ön orra, szeme,
szája, homloka, haja, mind az enyém. Még a termete is. Hány
éves?</p>
<p>– Huszonhét.</p>
<p>– Én is.</p>
<p>Elgondolkozva nézett rám és töprengve rázta a fejét.</p>
<p>– Uram, azt mondják, hogy én minden vonásomban hasonlítok
nagyatyámra, Broke Tamásra, a gibraltari győzőre. Nem angol eredetű
az ön családja? Vagy nem éltek valaha Angolországban? <span class=
"pagenum"><a name="Page_100" id="Page_100">-100-</a></span></p>
<p>– Nem, válaszoltam. Az én apám és a nagyapám és a dédapám
földmivelő parasztok, akik a megyéjük határán túl nem jártak. Az én
anyám szegény asszony, aki a Tisza-parti falujából soha ki nem
mozdult. Talán ötszáz év óta én vagyok az első a fajtánkból, aki
kimozdul ebből az országból.</p>
<p>Mulatságos kétségbeeséssel rázta a fejét. Érthetetlen,
érthetetlen.</p>
<p>Beszélgettünk még egy ideig, azután elbucsuzott tőlem.
Hálófülkét vett – mondta – és most már kezd álmosodni. Kezet
szoritottunk. Elment. Lefeküdtem én is. De aludni nem tudtam. Az én
bámulatom már régen eltünt. A helyét most már egészen elfoglalta
egy különös, nagy levertség. Minden rajongás, amelylyel valaha
angolokra, Angolországra, angol életre, angol izlésre és angol
büszkeségre gondoltam, most irigységgé változott. Miért ő és miért
nem én? Miért lord ő, miért nagy ur, miért járja a világot uri
hódítóként, miért őt várja Bécsben a menyasszonya és miért nem
engem? Én vonásról vonásra ő vagyok és ő izről-izre én? Miért
vagyok hát én szegény ország fia, aki keserves fáradsággal
dolgozott az ügyvédi diplomájáért, aki összekuporgatta az utazásra
való pénzt és kikönyörögte az első osztályú szabadjegyet, akit egy
piszkos küzködéssel teljes élet vár, és miért királya az életnek ő?
<span class="pagenum"><a name="Page_101" id=
"Page_101">-101-</a></span></p>
<p>Keserű lélekkel próbáltam aludni. Előbb hánykolódtam még egy óra
hosszat, de azután – a vonat dübörgése egyhangú csattanásokban és
zökkenésekben ért a fülemhez – a zaj egyre halkult és közeledett
hozzám az álom. A csendből egyszerre kidörrent egy pokoli
csattanás. Ezt ujabb dörej követte, azután sziszegő, zúgó, csikorgó
roppanások zaja tört be hozzám. A kocsi megrándult. Egy ujabb
rántás szinte szétrepesztette eresztékeiben. Ujra jött egy
rázkódás, én kábult fekvésemből nekirepültem a falnak, a fejem
belevágódott a vastartóba és elvesztettem az eszméletemet.</p>
<p>… A kora tavaszi reggel csipős levegője téritett eszméletre. Egy
mentőágyon feküdtem. Körülöttem élénk sürgés-forgás volt.
Megpróbáltam felkönyökölni. Egy fehérkötényes úr sietett
hozzám:</p>
<p>– Csak nyugalom. Nem lesz semmi baj.</p>
<p>– Mi történt? – kérdeztem tőle.</p>
<p>– A bécsi gyorsvonat összeütközött egy tehervonattal. Ön egy hét
mulva elfelejti az egészet. A fejére kapott egy nagy ütést,
bekötöttük úgy ahogy; nem lesz semmi baj. De amott nagy szükség van
ránk.</p>
<p>Elsietett. Körülnéztem. A fejemen formátlan nagy kötés volt és
minden mozdulat fájdalmat okozott. Az orvos már ott volt a szomszéd
ágynál, ahol operációt végeztek. Ezt nem <span class=
"pagenum"><a name="Page_102" id="Page_102">-102-</a></span> tudtam
nézni. Valami vasuti embernek szóltam: vigyenek odébb. Elvittek jó
messzire, a langyos reggeli napra. Jobban éreztem magamat egy
kicsit. Pénzt adtam az emberemnek és elmondattam: mi történt.
Közönséges vasuti katasztrófa: hibás váltóállítás; az utolsó
percben vették észre; a lokomotiv, a hálókocsi, az első két kocsi
teljesen összetörött; husz halott; egy tömeg sebesült; egy óra óta
itt van a bécsi segélyvonat és aki él, egy óra mulva utazhatik
tovább.</p>
<p>Cigarettát kértem. Néztem bele a reggeli napsugárba és fáradt
bámulattal kérdeztem: hogyan menekültem én meg. Gyengébb voltam
még, semhogy örülni tudtam volna neki és az egyetlen érzés, amely a
világhoz füzött, az az öröm volt, hogy a cigarettám jó.</p>
<p>Még amikor a bécsi vonat indult, akkor is kábult voltam, fáradt
és összezuzott. Minden porczikám sajgott, fájt, égett. Betettek a
kocsiba és félig eszméletlenül hajtottam hátra a fejemet. A
kocsiban csupa menekült volt, egy riadt, fáradt, agyonhajszolt
nyáj. Robogó kórház a vonat.</p>
<p>Nem volt egyetlen teljes és határozott gondolatom sem. Ötletek,
gondolat-szilánkok röpködtek az elmémben: szándékok rongyai és
elhatározások törmelékei. A vonat szabadon vágtatott át a napfényes
tájon. Mindjárt jön Bécs. <span class="pagenum"><a name="Page_103"
id="Page_103">-103-</a></span></p>
<p>A vonat megállott. Fojtott moraj fogadta. A perronon óriási
tömeg állott: ezek mind keresnek valakit.</p>
<p>Szédülve léptem ki: bele kellett kapaszkodnom a feljáró
korlátjába. Kábultan állottam. A zavaros zajból ekkor egy sikoltás
válik ki, a tömegen egy karcsu alak töri át magát, két leánykar
fonja át a nyakamat és az arcomra, a homlokomra záporként hull a
zokogó, ujjongó csók.</p>
<p>Fáradt, halott tagjaimon egyszerre élő forróság futott végig.
Megdobbant a szivem és a nagy izgalom megremegtette minden fáradt
tagomat. Felkaptam a fejemet és semmi fájdalmat nem éreztem.</p>
<p>… A hálókocsiban mindenki meghalt. Akkor meghalt az én utitársam
is. Meghalt és én vagyok ő, ha akarom. Vass vagy Torcy: tőlem
függ.</p>
<p>A szivem izgatott verése fájdalmassá lett, a fejemben zsibongva
zúgott a vér. Mi fog történni, istenem, mi fog történni?… Ránéztem
a lányra. A testemen forróság futott át újra. Ismét erős voltam.
Csodaszép volt a barnahajú, kékszemű angol lány. Nem tudtam
szólni.</p>
<p>A leány hátrafordult. A tömegből egy őszhajú asszony vált ki.
Messziről kitárta felém a karjait. <span class="pagenum"><a name=
"Page_104" id="Page_104">-104-</a></span></p>
<p>Most dől el minden. Most fordul minden: leszek-e nyomorgó,
küzködő kis fiskális, vagy királya az életnek. Vár a vagyon, a
rang, a hatalom, a kékszemű leány. Nem is szabad talán ezeket,
kettőjüket megölnöm az igazsággal. A hazugság: boldogság nekik és
boldogság nekem. Lord Torcy: fel a csillagok felé.</p>
<p>Behunytam a szemeimet. Az öreg asszony puha kezét éreztem az
arcomon és a zokogó hangját hallottam:</p>
<p>– Fiam, fiam!</p>
<p>Hideg verejték ütött ki a homlokomon. Enyém a világ; de kinek
mondja az én anyám azt, hogy <i>fiam</i>. Puha, fehér kéz simogat,
de engem egy ráncos, öreg kéz simogatott. Ez egy idegen uri dáma,
az én édes anyám egy öreg parasztasszony. Átfutott a plebejus gőg.
Minden szeretetem ujjongva repült a Tisza partjára egy öreg
parasztasszonyhoz. Felemeltem a fejemet és halkan, csendesen,
részvéttel, de a lelkemben gőgös, nagy büszkeséggel mondtam:</p>
<p>– Mylady, én nem vagyok az ön fia…</p>
<div class="figcenter" style="width: 58px;"><img src=
"images/i024.png" alt="" title="" /></div>
<hr class="chap" />
<p><span class="pagenum"><a name="Page_105" id=
"Page_105">-105-</a></span></p>
<div class="chapter">
<h2><img src="images/i025.png" alt="" title="" />A görög
katona.</h2>
</div>
<p>Klonárion, hívlak! Klonárion, aranyos szandálod, könnyű lábad
nyomát régen besöpörte az ezredévek homokja.</p>
<p>De hívásomra, Klonárion, éppen úgy megjelensz, mint azon a
ragyogó nyári napon Pompéji kapujánál. Tömött hajad fekete, mint a
ciprusok árnyéka, és mély szemed olyan tündöklő, mint maga a nap a
görög szigetek felett. – Azon a ragyogó nyári napon Pompéji
kapujában így szólt hozzánk a vezető:</p>
<p>– Ezen a helyen az első ásatások idején a láva és a hamú mély
rétege alatt csodálatos épségben egy katona holttestét találták. Ez
a katona a kötelességteljesítés ragyogó példaképe. Mikor mindenki
menekült a tűzzel elárasztott városból, ő kitartott őrhelyén. Az
ifjabb Plinius beszéli, hogy a menekülők odakiáltottak neki,
meneküljön ő is, mert elpusztul. Ő azonban nekidőlt a kapunak és
ott maradt azon a helyen, ahová a parancsszó állította. Ott maradt
és meghalt. <span class="pagenum"><a name="Page_106" id=
"Page_106">-106-</a></span></p>
<p>… A németek és az angolok komolyan bólintgattak. Igen, igen, az
ifjabb Plinius is írja. Én nem tudom, írja-e az ifjabb Plinius, nem
bólinthattam, hogy igazat mond a fecsegő, hazug vezető. Szemem
előtt azonban megrezzent a fénnyel telt nyári levegő, megrezzent,
csillogott, vakított és formát öltött. Ott állottál előttem,
Klonárion. Arannyal hímzett, redős fehér ruhád lágyan omlott le
karcsú termetedről és csodálatos ajakad körül titkos, könnyű mosoly
bujkált, amint ránéztél a németekre és az angolokra.</p>
<p>Csodáltalak, Klonárion, szemedbe néztem és világos volt előttem,
hogy a vezető, a németek, az ifjabb Plinius mind-mind együgyüek és
bambák. Nem úgy halt meg az a katona, úgy-e Klonárion? – Mi tudjuk,
hogyan.</p>
<p class="center">*</p>
<p>A pompeji kikötőhöz vezető hosszú kőút néptelen volt. Az
alkonyodó nap pirosra festette a tengert és a kikötő zaja
lassanként egészen elhallgatott. A tengerparton egy szálas katona
bámult bele a langyos nap piros sugárözönébe és vágyódva pillantott
végig a tengeren. Rövid kardja, tarajos sisakja azt mutatták, hogy
az afrikai légióból való. De szabályos metszésű arca, világos színe
rómaira vagy <span class="pagenum"><a name="Page_107" id=
"Page_107">-107-</a></span> görögre vallott. Egy ideig vágyódva
bámult még a tengerre, azután megfordult és a város felé
tartott.</p>
<p>Messze tőle, a kőút másik végén egy női alak tünt fel. A katona
lassan haladt előre és figyelemmel nézte a sietve közeledő
asszonyt. Hová siet vajjon ilyenkor? A nap egészen belemerült már a
tengerbe és lassanként sötét lett.</p>
<p>A közeledő nő fehér alakja a babérliget mellett látszott. A
katona ekkor egy ijedt sikoltást hallott és a nő eltünt szemei
elől. Az első sikoltást egy második követte és a katona rohanva
szaladt előre. Ott volt a ligetnél, ahol utoljára látta az asszony
fehér alakját. Kutatva nézett körül.</p>
<p>A liget szélső fái alatt egy hajlott alak egyenesedett ki. A
katona közelebb lépett. A csillagos este világosságában egy férfit
látott, piszkos és gyanus alakot, amilyenek a kikötő körül szoktak
csavarogni és fosztogatni. Egy ugrással ott termett. A földön
feküdt az asszony mozdulatlanul; a jobb karjáról már lecsavarta a
fosztogató a széles aranykigyót, amelyet díszül hordott.</p>
<p>Most ott volt a katona. A fosztogató lehajtott fejjel ugrott
neki. A katona ököllel ütött rá a kézre, amely tőrrel sújtott
feléje, de érezte, hogy a mellén megvérezte a bandita. <span class=
"pagenum"><a name="Page_108" id="Page_108">-108-</a></span> A
kardjához kapott. A széles, rövid kard megsuhant a levegőben. A
bandita újra döfött, de mielőtt tőre testet ért volna, a nehéz kard
súlyosan zuhant le fejére. Az éles érc csattanva szelte ketté a
fejet. Az ember megingott és odadőlt a katona lábához. Kettérepedt
fejéből ömlött a vér.</p>
<p>A katona megvetéssel és gőggel pillantott végig rajta és
odalépett a nőhöz. Megnézte, nem halt-e meg. Amint hozzáért, a nő
felnyitotta a szemét. Komoly, sötét pillantással tekintett a
katonára és öröm gyulladt ki a szemében, mikor a rabló véres
holttestét látta. Felkönyökölt.</p>
<p>– Nem sebesített meg? – kérdezte a katona.</p>
<p>– Nem – válaszolt a nő. – A torkomat ragadta meg és én
elájultam.</p>
<p>A katona komolyan intett:</p>
<p>– Megérdemelted. Hogyan lehettél olyan könnyelmű, hogy
alkonyatkor a kapukon kívül jársz. A kikötő felé! Arany
karkigyókkal.</p>
<p>A nő nem válaszolt. Nyugodt pillantással nézte a férfit. A
katona az asszony ruháját vizsgálta és gyanakodva mondta:</p>
<p>– Asszonynak látszol, előkelőnek. Mit kerestél ilyenkor a
kapukon kívül?</p>
<p>Az asszony zavartan rendezgette arannyal hímzett ruhája redőit.
Egyszerre felkapta a fejét és szemébe nézett a férfinak.
<span class="pagenum"><a name="Page_109" id=
"Page_109">-109-</a></span></p>
<p>– Görög vagy ugy-e? – mondta neki. – Hiába van rajtad a légiók
ruhája. A kiejtéseden érzem, hogy görög vagy.</p>
<p>– Az vagyok, – válaszolt a katona.</p>
<p>– Én is görög vagyok, ujjongott az asszony. Én is. Klonárion
volt otthon a nevem. Tizenkét éves koromban elhoztak Rómába. Akkor
szegény voltam, de hat év mulva, mikor sáfránnal festettem meg a
hajamat, Rómában mind vörösre festették hajukat az asszonyok.</p>
<p>– Asszony vagy? – kérdezte a katona.</p>
<p>– Az vagyok, – válaszolt a nő – de nem szabad faggatnod. Most
már visszamegyek a városba. A kapuig elkisérhetsz. Az aranykigyómat
emlékül hagyom neked.</p>
<p>A katona engedelmeskedett. A kapunál elváltak.</p>
<p>– Nem szabad együtt bemennünk, – mondta az asszony, és a katona
künn maradt.</p>
<p>Gondolkozva várt és egyszerre csak új erővel ébredt fel benne a
vágy a görög szigetek után. Sóhajtva tekintett a távoli tenger
felé, amelyen hazájába indulnak a hajók és szomoruan ment a
városba.</p>
<p>Az asszonyról ezt mondta magában:</p>
<p>– Találkozóra ment valahova. – És nem akart többé rágondolni.
<span class="pagenum"><a name="Page_110" id=
"Page_110">-110-</a></span></p>
<p>De aznap Klonárionnal álmodott. Látta őt sáfránszínű hajjal; egy
aranykigyót nyujtott ekkor feléje és mosolygott. Azután látta
fekete hajával. Komolyan pillantott a szemébe és a szeme olyan
ragyogó volt, mint a nap a görög szigetek felett és oly mély, mint
a tenger a görög szigetek körül.</p>
<p>Másnap nyugtalanul kelt fel és az utcákat járta, hátha
találkozhatnék vele. Kérdezősködni róla rútnak tartotta. Ez olyan
volt, mintha bimbózó szerelméhez durva ujjal nyult volna
valaki.</p>
<p>Járta hát a tereket és az utcákat, nézte a gyaloghintókat és
bepillantott a kertekbe, hátha láthatná valahol. A várost nem
ismerte, mivel nem régen került ide Afrikából, hát tervtelenül
kószán járt-kelt az utcákon és a Forum triangulare házaiba is
bepillantott, ahol pedig templomok és hivatalok voltak csak.</p>
<p>Szerelme nagyra nőtt már. Kimondhatatlanul epedt az asszony
látása után és egész napját azzal töltötte el, hogy édes nevét
mondta magában: Klonárion, Klonárion.</p>
<p>Egy napon végre meglátta. Gyaloghintóból szállott ki egy díszes
ház előtt. A hintóvivők elvonultak és a görög katona szorongó
szívvel járt fel-alá a palota előtt. A falak márvánnyal voltak
borítva, festésük fekete, vörös és viola volt, elől görög módra
oszlopok <span class="pagenum"><a name="Page_111" id=
"Page_111">-111-</a></span> álltak, az ajtón pedig be lehetett
látni a díszes téres atriumba. Itt nagy úr lakik.</p>
<p>A katona mégsem birt ellentállni. Felment a márványlépcsőkön. Az
atriumban senki sem volt. Tovább ment. Három szobán haladt át,
félrehajtott egy függönyt és szemben találta magát az
asszonnyal.</p>
<p>– Klonárion, szólt hozzá reszketve, a halhatatlan istenek
adjanak neked örök ifjúságot.</p>
<p>Az asszony elpirult.</p>
<p>– Látott valaki bejönni? – kérdezte a katonától.</p>
<p>– Azt hiszem, senki.</p>
<p>– Tudod, hogy hol vagy? – kérdezte az asszony. – A Numa
Pompilius házában.</p>
<p>A katona elsápadt. Numa Pompilius a császár rokona, ezt ő is
tudta.</p>
<p>– A felesége vagy? – kérdezte az asszonytól.</p>
<p>– Igen.</p>
<p>– Akkor hát – mondta a katona – legfeljebb meg fogok halni. Nem
nagy ár ez, Klonárion, azért, hogy láthattalak.</p>
<p>Az asszony gondolkozva tekintett a katona nemes vonású
arcába.</p>
<p>– Tulajdonképpen vártalak, – mondotta mélázva neki. Most sietve
el kell menned, de találkozni akarok veled. <span class=
"pagenum"><a name="Page_112" id="Page_112">-112-</a></span></p>
<p>A katona szemében föllángolt az öröm.</p>
<p>– Hol, Klonárion? Mikor?</p>
<p>– Az uram – mondta az asszony – minden hét első napján a
szőlőkertünkben lakomát ad barátainak. Holnapután alkonyatkor hát
szabad leszek. Várj rám a nolai kapunál és kövess, ha kimentem a
kapun. Ne csatlakozz hozzám, de jőjj be abba a házba, ahová
bemegyek. Most távozz.</p>
<p>A katona elment. Szívében tombolt az öröm és a mámor. Klonárion,
Klonárion! Mint a muzsika, mint a hárfa pengése, mint a citera
zengése, úgy hangzott a szívében ez az édes név. Klonárion,
Klonárion! A halhatatlan istenek, akikben én hiszek – mondta –
árasszák rád minden áldásukat.</p>
<p>Mámorosan járt a görög katona és a görög szigeteket se kivánta
már. Avagy a görög szigetek minden fénye nem halvány-e Klonárion
mosolya mellett, minden édességük felér-e Klonárion egyetlen
csókjával.</p>
<p>Két napot kellett várnia. Az első napon megmozdult a föld. A
katona mosolygott a földrengésen. Van-e, ami őt megijeszthetné,
mikor Klonáriont látja egy nap mulva? A második napon újra
dübörgött a föld és a városból sokan menekültek. A görög katona
Klonárionra gondolt és az asszony úgy állott előtte, mint maga a
fényességes Aphrodite. <span class="pagenum"><a name="Page_113" id=
"Page_113">-113-</a></span></p>
<p>Végre jött a találkozás napja. Délben ott volt már a nolai
kapunál a görög katona. Vele átellenben a Vezuv ormain füstfelhő
gomolygott és a füstöt láng festette meg. A föld újra dübörgött és
villámok cikkáztak a hegy orma felett. A görög katona mosolygott
ezen. Hiszen ő Klonáriont várja.</p>
<p>Sokáig lesz még alkonyat. Türelmetlenül járkált. De az alkonyat
egyszerre itt volt. A hegy megmozdult, a föld megingott, a sziklák
megrepedeztek. A hegyből zúgva, áradva, dübörögve tört kifelé a
tűz. A csillogó Pompejire sötétség borult. Füst és hamú szállt le a
földre, égető, forró, perzselő hamú. A föld nyögve hajlongott, újra
megdördült a hegy és ormából újra tűzoszlop lökődött az ég
felé.</p>
<p>A városból mindenki menekült. A kapukon rémült embercsoportok
törtettek a kikötő felé és a hajók egymásután indultak a tengerre.
A síró, kétségbeesett, ordító áradat egyre dőlt ki a kapun. A
katona nézte. Fejükre lassan szállt le a forró, fojtó hamú. Valaki
odakiáltott neki:</p>
<p>– Miért nem futsz? Siess menekülni.</p>
<p>A katona rázta a fejét. Ezek nem tudhatják, hogy ő Klonáriont
várja alkonyatkor. Előtte még mindig rohantak el az emberek. Azután
megszünt a rohanás. Ő nekivetette hátát a falnak és Klonárionra
gondolt. Látta a <span class="pagenum"><a name="Page_114" id=
"Page_114">-114-</a></span> haját, szemét, a termetét. A forró hamú
mind gyilkosabb tömegekben hullott alá, a hegy újra megdördült,
vakítva, zúgva, sziszegve ontotta a lángoló lávát, a hamú lassan
eltemette a katonát, a láva süvöltve áradt fölé és nemsokára
hatméteres takaró alatt pihent a görög katona.</p>
<p>Klonárion ekkor már biztosságban volt. Az első napon menekült
már és mikor Pompejit eltemette a láva, vidám társaságban, számoszi
borral nedvesítette meg csodálatos ajkait és nem is gondolt rá,
hogy várja valaki a nolai kapuban.</p>
<p class="center">*</p>
<p>Úgy-e, így történt, Klonárion? A görög katona ott várt rád
kétezer évig a nolai kapuban. A halhatatlan istenek adjanak neked
örök ifjúságot és örök szépséget, Klonárion, neked és
testvéreidnek. Testvéreid, Klonárion, ma is elfelejtik, hogy várja
őket valaki a nolai kapuban és ciprusi borral nedvesítik meg az
ajkukat, míg a nolai kapuban hull a láva és a forró hamú.</p>
<div class="figcenter" style="width: 61px;"><img src=
"images/i026.png" alt="" title="" /></div>
<hr class="chap" />
<p><span class="pagenum"><a name="Page_115" id=
"Page_115">-115-</a></span></p>
<div class="chapter">
<h2><img src="images/i027.png" alt="" title="" />Nem kell.</h2>
</div>
<p>Tárczy bevégezte a felolvasását. Tapsoltak. Az író meghajolt egy
párszor, azután lement a pódiumról; később keresett egy helyet és
udvariasan hallgatta az angol hegedüst és a francia énekesnőt, aki
még utána következett. A koncert végével a nagyteremben táncra
készültek. Tárczy elment az olvasóterembe, kiválasztott egy puha
karosszéket és csendesen szivarozott. Nemsokára egy zömök, kövéres
úr kereste fel. Ez Veszprémi volt, a nagykereskedő. Kezet
fogtak.</p>
<p>– Azért jöttem, – mondta Veszprémi – hogy gyere már egyszer
megint hozzánk ebédre.</p>
<p>– Köszönöm. Örömmel.</p>
<p>– Örömmel? Igazán?</p>
<p>– Hogyne, legkedvesebb kalmárja a világnak. Az ember olyan
ritkán talál valakit, aki szereti a jó könyvet és a jó képet… És
aki érti is. És akinek jó konyhája is van. Persze, hogy örömmel.
Mikor menjek?</p>
<p>– Holnap, ha akarod.</p>
<p>– Jó. <span class="pagenum"><a name="Page_116" id=
"Page_116">-116-</a></span></p>
<p>Veszprémi elégedetten intett vagy háromszor a fejével, azután
mosolyogva mondta:</p>
<p>– Hanem, ha szivesen jösz, akkor most keresd fel a feleségemet.
Haragszik, hogy feléje se nézel.</p>
<p>Tárczy meghökkent.</p>
<p>– Ohó, – gondolta magában – hát az egész meghivás az asszonytól
ered?</p>
<p>Azután mentegette magát:</p>
<p>– Nem tudtam, hogy itt vagytok. Merre van a nagyságos
asszony?</p>
<p>– Fenn van a teremben.</p>
<p>Tárczy elindult. A teremben már táncoltak. Végigment a táncolók
között és a terem végén találkozott az asszonnyal.</p>
<p>– No, csakhogy rászánta magát, hogy felém néz, – mondta durcásan
az asszony. Erőszakkal kell idehozni.</p>
<p>– Nem tudtam, hogy itt van. Bocsásson meg.</p>
<p>– Jó. Megbocsátok.</p>
<p>Leültek. Hallgattak. Az asszony várakozva nézett a férfira.</p>
<p>– Nem táncol? – kérdezte végre Tárczy.</p>
<p>– El akar küldeni? Máris sokallja a társaságomat?</p>
<p>– Isten mentsen. Boldog vagyok, hogy együtt lehetek magával.</p>
<p>– Boldog? Komolyan?</p>
<p>Tárczy ránézett. Az asszony egészen csinos volt. Válla és nyaka
puhán fehérlett a kivágott <span class="pagenum"><a name="Page_117"
id="Page_117">-117-</a></span> ruhában és harminckét éve csak egy
finom, pikáns, könnyű hervadtságban mutatkozott. Komolyan válaszolt
neki:</p>
<p>– Boldog vagyok.</p>
<p>– Ezt úgy mondja, mintha egy pohár vizet kérne.</p>
<p>– Pedig igazán boldog vagyok.</p>
<p>– Miért? – kérdezte logikátlanul és kihivóan az asszony.</p>
<p>Tárczy összehúzta a homlokát. Ha az asszonyok ilyen
ostobaságokat kérdeznek, akkor akarnak valamit. Mit akar ez?
Nyugodtan válaszolt neki.</p>
<p>– Mert maga szép, okos és szeretetreméltó asszony.</p>
<p>– Csak azért?</p>
<p>Tárczy ránézett. Ha azt mondom neki – gondolta – hogy csak
azért, akkor halálosan megsértem.</p>
<p>– Nemcsak azért, – válaszolta hát.</p>
<p>– Hanem?</p>
<p>Tárczy nem válaszolt. Ránézett. Az asszonynak csillogott a szeme
és kutatva mélyedt az övébe. Tárczy lehajtotta a fejét és
hallgatott.</p>
<p>– A multkor is akart mondani valamit, – sürgette a választ az
asszony.</p>
<p>Tárczy most már tisztában volt mindennel. Eszébe jutott a
multkori beszélgetésük. Akkor is vallomásokat erőszakolt ki belőle
az asszony. <span class="pagenum"><a name="Page_118" id=
"Page_118">-118-</a></span> De a döntő szóig nem jutottak el. Akkor
ugy tett, mintha ezt a döntő szót ki akarta volna mondani, de adós
maradt vele. Az asszony most számon kéri. Tárczy dühbe jött.
Szerette Veszprémit és el akarta felejteni a multkori dolgot. El is
felejtette. Az asszony makacssága bosszantotta. Egy másodpercig
mérlegelte még az ügyet.</p>
<p>– Szeretem – mondta magában – ezt a Veszprémit. Derék, okos,
becsületes ember.</p>
<p>Ránézett az asszonyra és megvolt az elhatározása. Halkan és
lassan mondta neki:</p>
<p>– A multkor… a multkor azt akartam mondani… hogy szakitok Riese
Micivel.</p>
<p>Az asszony elvörösödött az örömtől. Ő is halkan szólt:</p>
<p>– Ezt akarta mondani?</p>
<p>– Ezt.</p>
<p>Az asszony lesütötte a szemét.</p>
<p>– Én nem is értettem soha, – mondotta, hogyan választhatott ki
maga egy ilyen nőt. Egy orfeuménekesnőt. Egy műveletlen, tudatlan,
szellemtelen leányt…</p>
<p>– Nem találtam olyant, aki művelt és szellemes is lett
volna.</p>
<p>– Mért nem keresett.</p>
<p>– Azt hiszi, találtam volna?</p>
<p>– Igen.</p>
<p>Tárczy diadalmasan emelte fel fejét. Várj csak, – gondolta.
Naivul kérdezte: <span class="pagenum"><a name="Page_119" id=
"Page_119">-119-</a></span></p>
<p>– Hát maga ismeri ezeket az orfeuménekesnőket?</p>
<p>Az asszony rábámult.</p>
<p>– Ismerem-e őket? Hogy mondhat ilyent?</p>
<p>– Ha azt hiszi, hogy műveltet is találhattam volna…</p>
<p>– De nem orfeuménekesnőt. Hanem egy nőt, aki megérti. Egy
asszonyt, egy tisztességes asszonyt.</p>
<p>Tárczy mély megvetéssel mondta:</p>
<p>– Hja, egy tisztességes asszonyt?</p>
<p>Az asszony remegett a felháborodástól. Nem tudott mit mondani.
Végre reszketve tört ki:</p>
<p>– Csak nem hasonlít egy tisztességes nőt azokhoz a nőkhöz,
akiket mindenki…</p>
<p>– Isten mentsen – válaszolt Tárczy nyugodtan, én a tisztességes
nőket sokkal kevesebbre becsülöm.</p>
<p>– Kevesebbre? Hogy mondhat ilyent?</p>
<p>– Akkor becsülöm meg őket, ha sokkal kevesebbre becsülöm őket.
Kérem, ha az ember órát akar, akkor az óraárushoz megy. Ha
szerelmet akar, akkor a szerelemárushoz megy. Hiszen nekik az a
mesterségük. Azt ők jobban értik. Ők azért élnek, ők azért és arra
ápolják, dédelgetik, gondozzák magukat. A fürdőjük, a parfumjük, a
csipkéjük mind arra való. Hogy jutna erre ideje és kedve egy
tisztességes asszonynak? <span class="pagenum"><a name="Page_120"
id="Page_120">-120-</a></span></p>
<p>Az asszony fehér volt a dühtől.</p>
<p>– De hát, mondta hebegve, az semmi, az semmi, hogy egy asszony a
szerelmének feláldozza a tisztességét? Hogy odaadja a
tisztességét?</p>
<p>– A tisztességét? De kérem, mondta Tárczy üzleti hangon, ennek
reám nézve semmiféle értéke nincs. Értékes rám nézve az ideges,
kemény, formás, szép termet, a forró ajak, a gömbölyű kar, az
acélos, karcsú láb… De a tisztesség? Mit érek én több gyermekes
családanyák tisztességével?</p>
<p>– De hát a lélek? A szellem?</p>
<p>– Ah, a lélek, a szellem… Tudja, magának, aki olyan okos
asszony, megmondhatom, nincs utálatosabb, mint egy asszony, aki
folyton a lelket, a szellemet emlegeti.</p>
<p>– De hátha egy asszonyt nem ért meg az, akihez hozzá van
láncolva?</p>
<p>– Oh, a legnevetségesebb és a leggyülöletesebb élőlény a világon
a femme incomprise. A meg nem értett asszony oda tolakodik a maga
érzelmeivel minden idegen gondolathoz, minden idegen érzéshez,
felajánlja, kinálja a szimpatiáját. Árulja magát és a legtöbbet
ajánló biztosan megkapja…</p>
<p>Az asszony nem birta tovább. Kiegyenesedett és a dühtől
reszketve kérdezte:</p>
<p>– Én kinálom magamat? Én? <span class="pagenum"><a name=
"Page_121" id="Page_121">-121-</a></span></p>
<p>Tárczy csudálkozott.</p>
<p>– Ki beszél magáról? Magának két gyermeke van, maga nem keres
lihegve megértést, hanem bölcsen tudja, hogy a legszebb dolog két
gyermek jó anyjának lenni. Minden hódolatom az ilyen asszonyoké. Én
a másik fajtáról beszéltem. Hogyan beszélhettem volna magáról?</p>
<p>Az asszony megzavarodott. Nem tudott szólni. Tárczy kegyetlenül
folytatta:</p>
<p>– Minthogy pedig a másik fajtával, amelynél talán volna remény,
nem érdemes foglalkozni, én meggondoltam a dolgot. Szakítani
akartam Riese Micivel? Meggondoltam… Nem szakítottam vele.</p>
<p>Az asszony felugrott.</p>
<p>– Tárczy, sziszegte, Tárczy, maga a legutálatosabb, a
legszemtelenebb, a legelbizakodottabb fráter a világon.</p>
<p>Megfordult és elsietett. Tárczy utána nézett. Tudta, hogy a
holnapi ebédnek most már vége.</p>
<p>– Az ebédért kár, szólt némi melankóliával.</p>
<p>De igen meg volt elégedve magával és nagyon becsületesnek érezte
magát.</p>
<div class="figcenter" style="width: 77px;"><img src=
"images/i028.png" alt="" title="" /></div>
<hr class="chap" />
<p><span class="pagenum"><a name="Page_122" id=
"Page_122">-122-</a></span></p>
<div class="chapter">
<h2><img src="images/i029.png" alt="" title="" />A világosság.</h2>
</div>
<p>– Lona elájult!</p>
<p>A lakásban nagy futkosás támadt, a kis szabóműhelyből
csörömpölés hallatszott. Valaki felszaladt az első emeletre és
lihegve jött vissza:</p>
<p>– Jön a nagyságos tanár úr.</p>
<p>Két perc mulva jött a híres orvos: magas, tatárarcú, negyvenéves
ember.</p>
<p>– A vak lány ez? – kérdezte Lonáról.</p>
<p>– Igenis, nagyságos tanár úr.</p>
<p>– Fektessék ágyba, nem lesz semmi baja.</p>
<p>Lonát ágyba fektették. A negyvenéves ember összehúzott szemmel
nézte a lány csodálatos szépségét.</p>
<p>– Hány éves ez a lány?</p>
<p>– Husz, nagyságos tanár úr.</p>
<p>– Mióta vak?</p>
<p>– Nyolcéves kora óta.</p>
<p>Egy-két orvosi rendeletet adott még a professzor, azután menni
készült. <span class="pagenum"><a name="Page_123" id=
"Page_123">-123-</a></span></p>
<p>– Nem lesz semmi baja, könyörgöm? Mást ne csináljunk vele,
nagyságos tanár úr?</p>
<p>– Adják férjhez – dörmögte a tanár és elment.</p>
<p>Egy hónap mulva feleségül vette a lányt. Lona nagyon boldog
volt. Vaksága nem gátolta a jólét élvezésében: szerette a nagy,
szőnyeges szobákat, amelyekbe a szűk szabólakásból jutott, örült,
hogy cselédei vannak, akiknek parancsolhat, és imádta a férjét, aki
úgy dédelgette őt, mint egy gyermeket, és aki rá nézve az erő,
nagyság, hatalom és szépség megtestesülése volt, a gazdagság és az
örömök dús forrása, vak leánysága álmainak a lovagja.</p>
<p>Egy lányuk született, azután egy fiuk és Lona szívében az
örömöknek egy új világa nyílott meg, a boldogságnak egy új
birodalma: a vak asszony szívében édes gyönyörűséggel áradt el az
anyaság érzése. Nagyon boldogok voltak.</p>
<p>Lona huszonhatéves volt – erős, délceg, fiatal asszony – mikor
az ura egy délben hazajövén, megkapta a kezét:</p>
<p>– Fordítsd csak a fejedet erre, a világosság felé.</p>
<p>A tanár Lona szemeit nézte és így szólt hozzá: <span class=
"pagenum"><a name="Page_124" id="Page_124">-124-</a></span></p>
<p>– Lona, megoperáltatom a szemedet. Most elviszlek a klinikára,
ott maradsz vagy két hétig és azután újra fogsz látni.</p>
<p>Lona megcsókolta az ötéves lányt és a hároméves fiut és elment.
Megoperálták a szemét; sötét szobában élt két hétig és a
tizenötödik napon nyitott és szabad szemmel, látóan tekintett bele
a nap teljes és fényes világosságába.</p>
<p>A férje eljött érte. A hideg ember meg volt hatva,
áradozott:</p>
<p>– Édes, drága Lonám, de boldog vagyok! Én feketefürtös, szép
gyermekem, milyen szép vagy… milyen szépek a szemeid, te szép
Lonám, fehér asszonyom… Ugy-e Lonám, szép a világ, az élet, a
napfény… Lona, látni fogod a gyermekeinket… Lona, a látás
megkettőzi az élet minden örömét.</p>
<p>Lona zavarodottan tekintett rá és hallgatott. Kocsiba ültek:
végig a nyári fényben fürdő városon, haza a két gyermekhez. A férfi
ujjongott:</p>
<p>– Süthet most a nyári nap, szikrázhat, vakíthat: Lona belenéz,
Lona lát.</p>
<p>Lona elfordította a fejét. Nézte a fasort, amelyen végigrobogott
a kocsi, nézte az egész harmatos, nyári reggelt: az élet csakugyan
szép. Nézte a járkálókat: a színes ruhák csakugyan szépek, az
emberek között is van olyan, <span class="pagenum"><a name=
"Page_125" id="Page_125">-125-</a></span> aki majdnem megközelíti
az emberi szépségnek azt a képét, amelyet ő gyermeksége
világosságából elvitt a vakság sötétségébe.</p>
<p>A tanár gyönyörűséggel nézte a hallgató asszonyt, Lona pedig a
hintó párnáján elhúzódott tőle. Ez az ő férje? Mikor vak volt, nem
tudta, hogy a bőre ilyen sárga, a szakálla – milyen selymesnek
tetszett – ilyen ritkás és kopott, az orra, a feje ilyen különös
formájú. Ijedt gondolata nem merte rútnak mondani, csak a félelmes
különösségét és idegenségét vallotta be.</p>
<p>Hazaértek. Hangos kiáltásokkal jött a két gyerek, zajos örömmel
ölelgették az anyjukat.</p>
<p>Lona hallgatott. Ijedten nézett körül az ismerős lakásban: – ez
az ő lakása valóban, de mégis idegen lett ez a lakás ő neki. Mit
keres ő itt az idegen férfi és a két gyerek között, akiknek minden
vonása az apjuk tatárarcát viseli?</p>
<p>Megrohanta és elkábította ez a csunyaság. Az ő puha keze
simogatta ezeket a fejeket, de akkor ezek csodaszép, fürtös
angyalfejek voltak. Ő hozzásimult ehhez a hajlott férfihoz, de ez
akkor délceg levente volt. Orvul rontott rá és úgy gázolta le ez a
csunyaság. Ezeknek az embereknek a rútsága fáj, éget és perzsel.
<span class="pagenum"><a name="Page_126" id=
"Page_126">-126-</a></span></p>
<p>A gyerekek még csókolgatták az anyjukat, a találkozás első perce
alig mult el, Lona keservesen zokogni kezdett.</p>
<p>A férje simogatta dús, fekete haját:</p>
<p>– Az öröm sírása ez.</p>
<p>A keserű zokogás azonban nem akart szünni, egyre fájdalmasabbnak
és lázadóbbnak tetszett.</p>
<p>– Mi bajod, Lona?</p>
<p>– Istenem, én Istenem!</p>
<p>– Lona, mi bajod?</p>
<p>Lona beleharapott az ajkába és fuldokolva zokogott.</p>
<p>– Hát mi bajod, – csattant fel a gyanakvás a férfiban.</p>
<p>– Istenem, én Istenem.</p>
<p>– Lona! – hangzott fenyegetőleg a férfi szava.</p>
<p>Megkapta a csuklóját:</p>
<p>– Ide nézz! Mi bajod?</p>
<p>Lona görcsösen, fájdalmasan, lázadóan zokogott:</p>
<p>– Istenem, Istenem, milyen csunyák vagytok.</p>
<p>… Nagy csend támadt. A levegő nehéz lett körülöttük, súlyos
sejtelmek árnyéka tette hűvössé, eljövendő tragédiák lehellete
rezzentette meg.</p>
<p>A gyerekek riadtan húzódtak vissza, a férj arcába bánat, harag
és gyötrelem kergetett <span class="pagenum"><a name="Page_127" id=
"Page_127">-127-</a></span> egy sötét vérhullámot. Az asszony
észrevette, hogy hibát követett el, és jóléte féltése megmozdult
benne. És a vakságból alig kimenekült asszony elkövette első
csalását: emberfeletti erőfeszítéssel parancsolta könnyes arcára a
szeretet mosolyát és nevetve, könnyezve, bocsánatot kérve, a kitörő
szeretet képmutatásával szorosan megölelte a férjét.</p>
<div class="figcenter" style="width: 73px;"><img src=
"images/i030.png" alt="" title="" /></div>
<hr class="chap" />
<p><span class="pagenum"><a name="Page_128" id=
"Page_128">-128-</a></span></p>
<div class="chapter">
<h2><img src="images/i031.png" alt="" title="" />A hazatérők.</h2>
</div>
<p>A <i>Jégkirály</i> befutott a kikötőbe. Annyi érdeklődéssel
fogadták csak, mint amennyi minden érkező hajót megillet.</p>
<p>Péterfi, az expedició alvezére, rátámaszkodott a korlátra és
mosolyogva mondta Laczfynak:</p>
<p>– György, ha ezek tudnák, hogy az északi sarkról jövünk…</p>
<p>Laczfy, a nyugodt fekete óriás, az expedició vakmerő és
bálványozott vezére, csendesen szólt:</p>
<p>– Mindig túlzó vagy. Nem voltunk a sarkon.</p>
<p>Péterfi heveskedve válaszolt:</p>
<p>– Annyi, mintha ott lettünk volna. Magad is azt mondtad, mikor
öthónapi gyötrelmes szánút után elértünk az óriási, nyilt tengerig,
hogy annyi, mintha a póluson volnánk.</p>
<p>– De nem voltunk ott.</p>
<p>Péterfi újra hevesen készült válaszolni; Laczfy elébevágott:
<span class="pagenum"><a name="Page_129" id=
"Page_129">-129-</a></span></p>
<p>– Ne veszekedjünk. Tele van a szívem boldogsággal.</p>
<p>Az arca, komoly, nemes és erőt sugárzó arca ragyogott az
örömtől. A horgonyt leeresztették és az expediciónak mind a
huszonöt tagja a kapitány köré gyült. A boldogság, a győzelem
mámora, a dicsőséges munka diadala tombolt a szivükben és a
gyötrelmes négy esztendő után, amelyet fagyban és éjszakában
töltöttek el, úgy tetszett, hogy most a szíveikből az ujjongás
valamely egetrázó hangjának kell kitörnie. Huszonöt férfimellet
majd szétrepesztett a mámoros öröm. Mindnyájan Laczfyra néztek. És
a félelmetlen, kemény, erős vezérnek, akire szorongva tekintettek
mindig a nyomorúság és a veszedelem perceiben, nem volt most más
szava, mint ez az árva reszkető szó:</p>
<p>– Barátaim…</p>
<p>A szeme megnedvesedett és a huszonöt férfi, az Északnak, a
jégnek, az éjszakának, a pólusnak a hősei, könnyes szemekkel,
megindulva, ellágyulva és sírva szorította meg egymás kezét.</p>
<p>Laczfy megrázta magát.</p>
<p>– Magyarország, a mi édesanyánk örökké éljen!</p>
<p>Egy dörgő éljen volt a válasz és a könnyező öröm harsogó
ujjongásra vált. A kapitány azután megszólalt: <span class=
"pagenum"><a name="Page_130" id="Page_130">-130-</a></span></p>
<p>– Barátaim, én most kiszállok. Hammerfest a föld legészakibb
táviróállomása – bejelentem innen, hogy útban vagyunk hazafelé;
elhozom a leveleinket és azután indulunk.</p>
<p>Újra dörgő éljenzés volt a válasz, Laczfy partra szállott. A
táviróhivatalba még ismeretlenül ment be. Három táviratot tett le
itt csendesen a hivatalos asztalra.</p>
<p>A három távirat jó ideig hevert ott, míg a posta embere elvette.
A hivatalnok elolvasta az elsőt, felkapta a fejét és tört
angolossággal kérdezte:</p>
<p>– Uram, ön Laczfy úr?</p>
<p>– Igen.</p>
<p>A hivatalnok elpirult, a szeme kigyulladt, a kezét kinyújtotta
az óriás felé és megindultan, hebegve mondta:</p>
<p>– Uram, engedje meg, hogy a kezét megszorítsam. Az egész
civilizált emberiség nevében üdvözlöm a kulturának ezen a
határállomásán, és jogom van rá, mert az egész emberiség aggódva
vár hírt az ön vakmerő és felséges vállalkozása felől.</p>
<p>Laczfy mosolygott és megszorította a hivatalnok kezét.</p>
<p>– Uram, elérték a pólust?</p>
<p>– Nem, de eljutottunk a sarki tengerig.</p>
<p>– Szóval ön tovább jutott, mint valamennyi előde. <span class=
"pagenum"><a name="Page_131" id="Page_131">-131-</a></span></p>
<p>– Igen, mondta nyugodt büszkeséggel Laczfy, a legelső magyar
sarki expedició tovább jutott összes elődeinél.</p>
<p>Később azt mondta:</p>
<p>– Uram, mi otthon megállapodtunk abban, hogy ami értesítés van
számunkra, azt ide küldik; bizonyosan vár tehát ránk egy pár
levél.</p>
<p>– Igen. Van olyan, amelyet három éve őrzünk, és bizony, utóbb ha
jött egy-egy, azzal a gondolattal tettük a többihez, hogy sohasem
kapja meg az, akinek címezve van.</p>
<p>Laczfy átvette a nagy levélcsomót és megdobbant a szíve. A
levelek közül felé ragyogtak a felesége kezevonásai. Sietve
búcsúzott el, hogy olvashassa a drága írást.</p>
<p>A napfényes utcán megállott és felbontotta a levelet.</p>
<p>– György, – szólott az írás, – ha Isten hazavezérel, az ő
végtelen kegyelme bocsássa meg nekem, hogy ezekkel a sorokkal lépek
eléd, nehéz utad után, György, én térdenállva teszek egy alázatos
vallomást. Gyermekem született. A gyermeknek Bán az apja. Nem
tudtam ezzel a vallomással várni, míg hazajösz. A szívemet kín
facsarja össze és megmérgez a keserűség, hogy így kell téged
fogadnom. De György, te erős vagy, jó, nagy és irgalmas. – György,
miért hagytál magamra! Én gyenge vagyok, miért mentél el tőlem!…
<span class="pagenum"><a name="Page_132" id=
"Page_132">-132-</a></span></p>
<p>Laczfy ott állott az utcán, kezében a levéllel és szédülve
tekintett körül. A napfényre sötétség borult; szeme bizonytalanul
keresett valami támasztékot, amelyen a rettenetes forgatagban
megpihenhessen.</p>
<p>Megnézte a levelet: két éve, hogy a postán hever.</p>
<p>Tehát már az első évben… És Bán, az a senki, az a hitvány báb,
az a rongy pojáca…</p>
<p>Megrázta magát. A levelet nem olvasta tovább, minek olvassa azt,
ami még azután jön. Betette a zsebébe, nehéz mellel vett egy hosszú
lélekzetet és indult csónakja felé.</p>
<p>A hajón szétosztotta a leveleket. Végigtekintett a tengeren és
elfordult a többiektől. Azután lement a kabinjába, hogy a mások
öröme vérig ne korbácsolja az ő fájdalmát.</p>
<p>Lenn a kezébe hajtotta a fejét és maga elé bámult. Nem volt
semmi gondolata; belemeredt a levegőbe és teltek az órák.</p>
<p>Lenn is elviselhetetlenné vált a maradás; akkor újra felment a
fedélzetre. Rádőlt a korlátra és belebámult a tengerbe. A kormányos
lépett hozzá és rekedt hangon kérdezte:</p>
<p>– Hát indulunk haza?</p>
<p>Laczfy ránézett a vonagló arcú emberre és azt kérdezte:</p>
<p>– Hát neked mi bajod van? <span class="pagenum"><a name=
"Page_133" id="Page_133">-133-</a></span></p>
<p>– A levél… A menyasszonyomtól kaptam levelet… Hogy nem tud rám
várni. Hogy minek mentem el… Talán már nem is élek… Hogy nem
maradhat vén lány.</p>
<p>– Máshoz ment férjhez?</p>
<p>– Igen.</p>
<p>Laczfy ekkor körülnézett. Megint ott voltak csaknem mind a
fedélzeten és az arcokon – végig, minden arcon – bánat, harag és
keserűség.</p>
<p>Odalépett a legokosabbhoz, a legderekabbhoz, egy fiatal
tanárhoz.</p>
<p>– Mi bajod?</p>
<p>– A levél… Mivel csak két évre terveztük az expediciót, csak két
évre kaptam szabadságot. A harmadik évben betöltötték az állásomat,
a fizetésemet nem adták ki a húgomnak és…</p>
<p>A szava elcsuklott. Laczfy felhördült:</p>
<p>– Mi történt vele?</p>
<p>– Ne kérdezd.</p>
<p>Elfedte az arcát. Laczfynak zsibongott a feje. Szédülve
tekintett körül. Péterfi, a mindig vidám, bízó és jókedvű fiú ott
ült egy kötélcsomón és könnyek csurogtak le lassan az arcán.</p>
<p>– Hát veled mi van? – kiáltotta neki kétségbeesve.</p>
<p>– Az édesanyám, az én édesanyám… <span class="pagenum"><a name=
"Page_134" id="Page_134">-134-</a></span></p>
<p>– Mi történt?</p>
<p>– Várt két évig bizalommal. És hogy nem jöttem, várt türéssel
még egy évig. És hogy nem jöttem, lefeküdt és meghalt.</p>
<p>Laczfy fuldokolva tekintett körül.</p>
<p>– Hát ti?</p>
<p>– A levél…</p>
<p>Mind a levelet mondta. Halált, hűtlenséget, gonoszságot,
hitehagyást jelentettek a levelek. A matrózoknak is, az utolsó
embernek is volt valakije, aki elhagyta, megcsalta, kirabolta:
feleség, barát, szerető… A fedélzeten sötét árnyak suhantak végig.
Az arcok vonaglottak, a kezek ökölbe szorultak. Könny volt a
szemekben. Észak diadalmas hősei ott állottak győzelmes hajójukon
megverve, kifosztva, megcsalva.</p>
<p>Közeledett az alkony és a férfiak szótlanul állottak ott. A
fejüket lehajtották és hallgattak.</p>
<p>Laczfy sóhajtott egyet és azt mondta:</p>
<p>– Mégis csak haza kell mennünk.</p>
<p>A hajó elindult. Amikor kiértek a kikötőből, az egyik azt
kérdezte:</p>
<p>– Nem volna jobb visszamenni <i>oda</i>?</p>
<p>A pólus felé mutatott, a dermedt sivatagok, a jégpokol felé;
ahol négy esztendőt gyötrődtek és ahol epedve álmodoztak a
hazatérés felől. <span class="pagenum"><a name="Page_135" id=
"Page_135">-135-</a></span></p>
<p>A kezek egy önkéntelen mozdulattal nyultak a kormány, a vitorlák
felé, hogy megfordítsák a hajót; inkább oda, a jégbe és az éjbe,
mint haza, az emberek közé. De azután keserűen, leverve, komoran
fordították mégis dél felé a kormányt. A Jégkirály gyorsan haladt a
boldog, déli vizek felé, és a pólus huszonöt hőse, akiket ujjongva
várt a haza és a világ, csüggedten és keserűen, bánatosan,
megalázva és összetörve nézte a hullámokat.</p>
<div class="figcenter" style="width: 76px;"><img src=
"images/i032.png" alt="" title="" /></div>
<hr class="chap" />
<p><span class="pagenum"><a name="Page_136" id=
"Page_136">-136-</a></span></p>
<div class="chapter">
<h2><img src="images/i033.png" alt="" title="" />Danse
macabre.</h2>
</div>
<p>Leültem egy asztalhoz. Jött a pincér. Hozattam valamit és
belebámultam a levegőbe. Meleg nyári est volt, jó ilyenkor a szabad
ég alatt ülni és nézni, nézni a csillagos estét. A lelkem meg volt
tiporva és fájdalmasan vonaglott. Az ember arca eltorzul ilyenkor
attól a nagy keserűségtől, amelyet valósággal a szájában érez,
reszket az ökle, mert ütni akarna és azután görcsösen kapcsolódik
össze. Bámultam bele az estébe.</p>
<p>Egy szempár verte fel a magányosságomat. Igen, valósággal
felverte ez a szempár. Sötét szem volt, kék vagy fekete, de nagyon
sötét és amint egyszer-egyszer rám nézett, mintha valami nagy
árnyék lebbent volna el felettem. Nézni kellett ezeket a szemeket.
Vannak ilyen szemek, sötétek, csodásak.</p>
<p>Néznem kellett. Szemben ült velem valamelyik asztalnál egy
férfival. A férfit egy futó pillantással elintéztem: ez nem számít.
Hanem <span class="pagenum"><a name="Page_137" id=
"Page_137">-137-</a></span> az asszony… Fehér volt az arca, bűnösen
fehér, fekete haja fürtökben bújt elő kalapja alól és mintha ezek a
fürtök éltek volna.</p>
<p>Néznem kellett. Miután pillantásaival felverte a nyugalmamat,
most gőgösen vette tudomásul az érdeklődésemet és rám se nézett.
Beszélgetett a férfivel. Látszott rajtuk, hogy házastársak és hogy
idegenek.</p>
<p>Az asszonyt néztem még egy ideig. De minthogy következetesen,
gőgösen, szinte kihivóan kerülte a tekintetemet, felkeltem és
elmentem.</p>
<p>Egy óra mulva elintéztem valami dolgomat és bementem a
kávéházba. Leültem és folytattam a szótlan bámulást a csillagos,
nyári estébe, sajgó szívvel, amely úgy fáj, hogy az ember szeretne
felzokogni.</p>
<p>A magányosságomat ismét felverte egy szempár. Fel kellett
néznem. Oda kellett néznem és tágra nyílt a szemem a meglepetéstől.
Itt van az asszony, az ismeretlen assszony, a fehérarcú
asszony.</p>
<p>Rábámultam. Első meglepetésemben szinte csodának néztem azt, ami
egyszerű véletlen volt: kerestek egy közeli kávéházat és ide jöttek
be. Az asszony észrevette az elámulásomat és egy gyors mosoly
futott át az arcán.</p>
<p>Én azután nem foglalkoztam tovább a dologgal. Bámultam az
estébe. Tőlem ugyan ne <span class="pagenum"><a name="Page_138" id=
"Page_138">-138-</a></span> fordulgasson el gőgösen senki asszonya.
Az asszony sötét pillantása azonban egyre ott suhogott körülöttem,
mint egy halk szárnycsapású, nagy fekete madár. Mit akar tőlem ez
az asszony? Most látom másodszor; véletlenűl; mit akar hát? Uri
asszonynak látszik, mit akar hát? Boszankodva akartam lerázni
magamról a sötét, árnyékos tekintetet, de nem tudtam. Ideges
lettem. Zavart lettem. A lelkem nem sajgott már úgy, de valami
határozatlan, félénk, gyenge vágy borzongatott meg ezektől a
szemektől. Végre is szép ez az asszony. Csodaszép.</p>
<p>Azután megráztam magamat és felkeltem.</p>
<p>Nem engedem, hogy egy kacér asszony játszszék velem. És nem
megyek bele valami ostoba és kétes végű kalandba, amikor még itt
sajog a lelkemben a másiknak a fájdalma. Felkeltem és elmentem. Rá
se néztem.</p>
<p>Egy ideig foglalkoztatott még, két nagy szeme rám tekintett,
akárhová néztem, de pár óra mulva elfelejtettem. Másnap, mikor a
vendéglőbe mentem vacsorázni, eszembe se jutott. De egyszerre rám
libbent sötét pillantása. Ott volt. Valami borzongás futott végig
rajtam. Óh, ez az asszony nagyon hatalmas úr tudna lenni felettem,
nagyon meg tudna kínozni. <span class="pagenum"><a name="Page_139"
id="Page_139">-139-</a></span></p>
<p>Nem akartam ránézni. De rajtam volt a pillantása. Mindig rajtam
volt parancsolóan, követelően, makacsul és néha naiv
csodálkozással: miért nem nézel rám?</p>
<p>Ránéztem. A szeme ekkor kigyúlt. Lenn a nagy sötétségben, a
szeme alján villámok pattantak elő, hosszú szikrák villantak ki,
egy égő tűzfolyam áradt a szeméből. Szembenéztem vele. A férfi nem
vett észre semmit. Az asszony fekete szeme tűzben ragyogott és én
már szinte el voltam veszve. Oh, mondtam magamban, oh, de
borzalmasan, de csudálatosan, de nagyszerűen szép vagy. A mámor
lehelletét éreztem; a véremen tüzesen borzongott át valami nagy
borzongás. Az asszony szeme egyre tüzesebben szikrázott az enyémbe
és kiszáradt torokkal mondtam: oh, de tudnálak szeretni.</p>
<p>Láttam, hogy már többen néznek bennünket – a férfi nem vett
észre semmit – felkeltem hát. Kimentem az utcára. Megvárom őket,
gondoltam. Meg kell tudnom, hol lakik ez az asszony.</p>
<p>De ki lehet ez az asszony? Honnan jön? Mit akar? Mit akar velem?
Miért éppen velem?</p>
<p>Nem tudtam válaszolni ezekre a kérdésekre, de csupa ifjú-öröm
volt a vérem. Oh, mondtam, szép ez az asszony. Mit bánom én:
<span class="pagenum"><a name="Page_140" id=
"Page_140">-140-</a></span> ki, honnan jön, mit akar. Fiatal
vagyok, a szemembe szikrázott a szeme, – szép az élet.</p>
<p>Az utcán álltam. Az asszony egyszerre kilépett. Egy kocsinak
intett. Siettem én is a kocsiállomás felé. Gyalog nem tudom követni
őket.</p>
<p>Hajtattam utánuk. Szinházba mentek. Idegenek, gondoltam
magamban, különben nem mennének most meleg nyárban szinházba.</p>
<p>Megállíttattam a kocsimat jó távol. Ők kiszálltak. Vártam egy
kicsit, azután én is jegyet vettem. Bementem a nézőtérre; kerestem
őket. Páholyban voltak. Az asszonynak egy fénycsóva gyúlt ki a
szemében, mikor meglátott; olyant villant rám a szeme, hogy szinte
belevakultam. Ujjongtam. Szeretem ezt az asszonyt, akarom ezt az
asszonyt.</p>
<p>Kihajolt a páholy korlátján és amig mások nézték az előadást,
rám mosolygott. Azután az ajkára tette a kezét; ez mindent jelent,
hallgatást, csókot és igéretet, mindenekfelett igéretet.</p>
<p>Tele voltam fiatal örömmel, az élet büszkeségével, a vér
mámorával. Oh, ez az asszony…</p>
<p>Vége volt az előadásnak. Siettem, ki az előcsarnokba, hogy
megvárjam az asszonyt és azután utána menjek. A tolongásban
távolról láttam már. A szeme rám villant. Szeretlek – mondtam – és
akarlak. <span class="pagenum"><a name="Page_141" id=
"Page_141">-141-</a></span></p>
<p>Lassan jöttek felém. Az asszony állandó, titkos, csendes
mosollyal nézett rám. Őt láttam csak. A férfire nem is néztem. De
amint a tömegben előrehaladtak, meg kellett látni a férfit is.</p>
<p>Még dideregtem az asszony pillantásától, amikor ránéztem. A
szívem ekkor egy ütést kapott, a véremen jeges áradás suhant át,
visszahökkentem, megdöbbentem, hátratántorodtam elképedve,
megrettenve és megzavarva. Mi történt?</p>
<p>Ez a férfi nyomorék volt. Nem volt sánta, nem volt béna, de
nyomorék volt. Elaszott testét alig tudta egyenesen tartani
összeroppant gerince, a lábai megroskadtak minden lépésnél, a
járása vontatott, súlyos volt, mint a nagybetegeké. Nyomorék volt
ez a férfi. Haldokó. Összeroskadó.</p>
<p>Megrettenve bámultam rá, azután az asszonyra néztem. Oh, az
asszony…</p>
<p>Rám villant most a szeme, de a szívemben nagy harag gyulladt ki.
A férfivel éreztem közösséget a közös ellenség ellen, aki az
asszony…</p>
<p>A bestia.</p>
<p>Itt van e mellett a nyomorék mellett és keresi az új férfit, a
másikat. Engem! Dühös haraggal lázadtam fel az ellen a gyengeség
ellen, amely hozzá hajlított. Már vége is volt. <span class=
"pagenum"><a name="Page_142" id="Page_142">-142-</a></span></p>
<p>Utánuk néztem, de nem mentem utánuk. Lopva rám tekintett még az
asszony, de én a férfit néztem. Nem mozdultam. Mentek együtt,
azután eltüntek előlem: a bűnösen fehér asszony és a nyomorék
férfi.</p>
<p>Magam maradtam a nyári éjszakában. Vége volt a mámoros erőnek,
az erős, szerelmes ifjúságnak. Az arcom szinte eltorzult attól a
nagy keserűségtől, amelyet a szájamban éreztem.</p>
<div class="figcenter" style="width: 75px;"><img src=
"images/i034.png" alt="" title="" /></div>
<hr class="chap" />
<p><span class="pagenum"><a name="Page_143" id=
"Page_143">-143-</a></span></p>
<div class="chapter">
<h2><img src="images/i035.png" alt="" title="" />A bosszú.</h2>
</div>
<p>Gál püspök a gyorsvonat ablakain át kutatva nézett az őszi este
kora sötétjébe. A távolban ott ragyogtak már Marosvár lámpái, és
úgy tetszett, hogy a katedrális kettős tornyát is látja a sötét
égre rajzolódva.</p>
<p>A gyorsvonat dübörögve vágtatott és sűrű facsoportok mellett
rohant el.</p>
<p>– A Fácányos – mondta magában a püspök.</p>
<p>Az erdő elmaradt és a sinek mellett alacsony külvárosi házak
látszottak. Azután újra fák.</p>
<p>– A Forgách-kert – mondta csendes örömmel a püspök.</p>
<p>A házak szaporodtak és rosszul világított, görbe külvárosi
utcákba lehetett a magas töltésről belátni.</p>
<p>– Az Alsó-város – mondta magában a püspök és megdobbant a szíve.
<span class="pagenum"><a name="Page_144" id=
"Page_144">-144-</a></span></p>
<p>Megismerte az utcát, a házakat, az egész városrészt: a piszkos
és eleven zsidó-várost, a marosvári gettót, ahová nem törvény és
nem sárga folt űzte a gettó-népet, hanem a szegénység, az
űzérkedés, a szatócskodás és a rongyszedés.</p>
<p>Gál püspök szíve hevesen vert. Itt, ezen a hosszú utcán, az
alacsony házak között, itt játszott ő, itt járt iskolába, itt élt
le hosszú, nyomorúságos és vidám gyermek-éveket. A kis Geiger
Simiből azóta Gál Simon püspök lett, a marosvári püspökség ura,
római gróf, pápai trónálló, ő felsége valóságos belső titkos
tanácsosa és jelölt a biboros-kalapra…</p>
<p>A vonat elhagyta az Alsóvárost, elrobogott egy villamos fényben
úszó utca mellett, hosszan fütyölt és megállott. Rendelete szerint
csak egy udvari papja várta Gál püspököt.</p>
<p>A püspök kocsira ült, a huszár alázatos meghajlással csapta be
az ajtót és öt perc mulva új rezidenciájában volt Gál Simon. – A
káptalan tisztelgett nála, fogadta a jószágkormányzót és azután
maga kivánt maradni.</p>
<p>Bejárta a palota termeit. Egy percre megállott a Forgách püspök
arcképe előtt, elmélázva nézte az Eszterházy biboros finom
vonásait, egy pillantást vetett a törökverő Drugeth püspök páncélos
képére és azután hálószobájába vonult. <span class=
"pagenum"><a name="Page_145" id="Page_145">-145-</a></span></p>
<p>Boldogsággal és mámorral volt tele a szíve. Ime, ő, Geiger Simon
az Alsó-városról idekerült a Forgáchok és Drugethek palotájába. A
Geiger Lázár fia ura ennek a palotának és elébe nem járulnak
kevesebb hódolattal, mint akár Eszterházy biboros elé.</p>
<p>A városra, ahonnan diadalmas útjára elindult, régen nem gondolt.
Ki akarta törölni emlékéből a nyomorúságnak ezt a helyét, ahol egy
fiatal zsidó jogászt a hiányzó vizsgadíja arra kényszerített, hogy
visszatérjen a piarista-atyákhoz – akiknek kedves tanítványa volt –
és kérje a maga számára is a rend atyai jóvoltát és ruháját. De
most lehetetlen volt nem gondolni a városra, a multra, a zsidóváros
piszkos utcáira ott a vasut mellett.</p>
<p>A gyermekkorára gondolt, a labdázásokra a Forgách-kertben, az
ájtatos tanításokra az alacsony imaházban, és mosolygott. A
gimnáziumban dédelgették lángeszét az elfogulatlan papok. Otthon
nyomorogtak. Az apja tönkrement, az anyja meghalt. Dúsgazdag
rokonaik voltak; nem törődtek velük. Meghalt az apja is, és egy
napon hiába járta be a várost, milliomos rokonait, egy pár rongyos
forintért, ami vizsgadíjra kellett. Akkor elindult a gimnázium felé
és négy hét mulva a kispapok ruhája volt rajta. <span class=
"pagenum"><a name="Page_146" id="Page_146">-146-</a></span></p>
<p>Harmincöt éve. Milyen út azóta: – az első miséig, az első
szentbeszédig, amely lázba hozta hallgatóságát, az első könyvig,
amely a legelső történettudósok közé emelte, a kanonokságig és a
tardosi apátságig, amelynek jövedelméből bőkezű mecénása lehetett
minden művészetnek, a feledhetetlen római utazásig… És most,
ötvenötéves korában Marosvár püspöke. Milyen út a Geiger Lázár
fiának. Hálával és csodálattal gondolt a nagyszerű hierarchiára,
amelynek páratlan demokráciája ajtót tárt előtte. Jónak, nagynak,
boldognak érezte magát. Szép az élet és jó az Isten… Úgy hajtotta
le csendes, tiszta és nyugodt álomra a fejét, mint az a kis
zsidógyerek ott az Alsó-városban valamikor. Megint Geiger Simi
volt.</p>
<p>… A székfoglaló, az avatás napján azután Gál püspök lett. A
székesegyházban ünnepies volt és alázattal teli, a fogadásoknál
méltóságos és fejedelmi. Éles metszésű, halvány arca királyi módon
ült magas termetén, a szava tündöklött és mozdulatai egy király
mozdulatai voltak. A küldöttségek hosszú sora a nagy szónokot
hallotta, a nagy tudóst, a mecénást, az emberbarátot. Mindenkit
elragadott és – hiába lesték titkolt várakozással – a zsidó
hitközség küldöttségének jósággal, leereszkedéssel, fejedelmi módon
adta <span class="pagenum"><a name="Page_147" id=
"Page_147">-147-</a></span> tudtára, hogy a felekezetek közötti
békét fontosnak és szükségesnek tartja… Gál Simon megmutatta
Marosvárnak, hogy oda való a Forgách püspök helyére.</p>
<p>Mikor a város nevében üdvözölte a polgármester, Gál püspök
pillantása megakadt egy öreg ember arcán. Fekete ruhában szorongva,
egy összetöpörödött öreg ember állott a városi képviselők között.
Gál püspök szórakozottan hallgatta a polgármester szavait és az
emlékezése megfeszített erővel dolgozott.</p>
<p>Megvan. Egyszerre eszébe jutott minden. Valamelyik nagy ünnepen
ott az Alsó-városban nem volt mit enni már a Geiger Lázár házában.
Akkor egy kis szatócs, egy nevetséges alacsony emberke, egy furcsa
kis figura, egy alig ismert szomszéd hozta be hozzájuk, amije volt.
Gál püspöknek forró hálával telt meg a szíve.</p>
<p>A polgármester beszédére ragyogó ékesszólással válaszolt, és
amikor a küldöttség tagjait bemutatták neki, a kis öreg emberhez
fordult:</p>
<p>– Lamm bácsi, úgy-e?</p>
<p>– Igen, kegyelmes uram.</p>
<p>A püspök megrázta a kezét.</p>
<p>– Kedves, jó Lamm bácsi, nagyon, nagyon örülök, hogy látom.</p>
<p>A szívében tuláradt a hála és az emlékezés. <span class=
"pagenum"><a name="Page_148" id="Page_148">-148-</a></span></p>
<p>– Kedves Lamm bácsi, – mondta hirtelen – kérem, maradjon itt,
szeretnék magával egy kicsit beszélgetni…</p>
<p>Az öreg félreállott és hosszú sorban jöttek tovább a
küldöttségek; mind, mind hódolni a Geiger Lázár fia előtt. És a
Geiger Lázár fia mindvégig fejedelmi volt.</p>
<p>Az utolsó küldöttségnek válaszolt Gál püspök, mikor a nagyterem
tulsó végében egy csoportot vett észre. A különböző küldöttségek
tagjaiból maradtak vissza, új emberek is jöttek hozzájuk,
összeverődtek lassanként vagy tizen; a Gál püspök rokonsága. Ott
voltak mind: a Geigerek, a Schwartzok, a Spitzerek, a dölyfös és
korlátolt milliomosok.</p>
<p>Amig beszélt még Gál püspök, éles szeme végigfutotta a
társaságot. Igen, itt vannak mind: Geiger Gyula, a hatszoros
milliomos, aki nem adott az apjának rongy pár ezer forintot,
amelylyel a bukástól menthette volna meg, Schwartz Lázár, akihez
hiába ment vizsgadíjért, az egész milliomos pereputty, amely az
apja hosszú haldoklása alatt éhezni engedte őket. A püspök szívét
vad erővel rohanta meg az emlékezés: a sok alázkodás, a nyomorúság
emléke; és a gyülölet, amelyet régen érzett irántuk, most friss
erővel kelt fel. Itt vannak mind kövéren, ünnepiesen – ezek a
milliomosok csodálatosan <span class="pagenum"><a name="Page_149"
id="Page_149">-149-</a></span> hosszúéletűek – és akit engedtek
volna elpusztulni, annak tiszta talárjába most bele akarnak
kapaszkodni.</p>
<p>Az utolsó küldöttség is elment. A terem végén megmozdultak a
fekete ruhák. Egy csoportban jöttek előre a dörgölődzés mosolyával,
alázatosan és dölyfösen, hogy gőgjük új támaszt nyert magasra
jutott rokonukban.</p>
<p>A csoportból előlépett az egyik, aki szónokolni fog. Szóhoz
azonban nem jutott.</p>
<p>Gál püspök nem birt magával. Finom arcán ezer ráncba szaladt a
lenéző kötekedés, papi vonásain kiütött az egykori zsidó fiú
gyilkos gúnyolódása, a fekete ruhákkal nem Gál püspök, hanem Geiger
Simon állott szemben. Oh, most a kezében vannak, a bosszú jó, a
bosszú édes, a bosszú áldott.</p>
<p>A szónok nem tudta kinyitni a száját. Geiger Simon szembenézett
a társasággal, két kezét egy villámgyors mozdulattal emelte fel és
szorította maga elé szétterpesztve, arcán a ráncok éltek, nevettek,
gúnyolódtak és ez a régi arc, ez a héber gesztus
félreérthetetlenül, világosan és hangosan rikoltozta a milliomosok
felé: – De piszkos banda vagytok…</p>
<p>Három másodperc volt az egész. Azután ismét Gál püspök állott
ott selyemtalárjában, magasan, méltóságosan és a következő
mozdulata fejedelmi volt. <span class="pagenum"><a name="Page_150"
id="Page_150">-150-</a></span></p>
<p>Egy lakájnak intett királyi és beszélő mozdulattal:</p>
<p>– Ezt a szemetet innen ki!</p>
<p>Azután megfordult és termei felé távozott. Egy intésére mellette
ügetett a kicsi öreg ember.</p>
<p>– Gyerünk, Lamm bácsi!</p>
<div class="figcenter" style="width: 73px;"><img src=
"images/i036.png" alt="" title="" /></div>
<hr class="chap" />
<p><span class="pagenum"><a name="Page_151" id=
"Page_151">-151-</a></span></p>
<div class="chapter">
<h2><img src="images/i037.png" alt="" title="" />Cseléd.</h2>
</div>
<p>Szeretem – mondta a fiatal Both – a szép gesztusokat, a fejnek
büszke hordozását, a félig lehunyt szempillák hideg, gőgös
tekintetét. Szeretnék így járni az emberek között, királyi módra
felszegett fejjel, jéghideg és merev arccal, amelyre ráfagyott a
büszkeség. De korunk szelleme, amely szkeptikus és gúnyolódó, nem
tűri a királyi fejhordozást. A gúny darázsfészke minden fullánkját
beleereszti a királyiságba; a királyok sem lehetnek fejedelmiek:
mosolyogniok kell és barátságos szavakat intézni a körülöttük
tolongó cifraruhás csőcselékhez.</p>
<p>Büntetlenül ma csak a szolgák lehetnek fejedelmiek, az inasok a
nagyuri palotákban, a Jamesek és Baptisteok. Őket szeretem nézni,
amint márványarccal járnak a szőnyeges termekben: egyenesen, mint
egy szálfa, hang és mozdulat nélkül. Milyen büszkék, milyen
méltóságosak, milyen fejedelmiek! Mi hajlongunk <span class=
"pagenum"><a name="Page_152" id="Page_152">-152-</a></span> és
mosolygunk, ők egyenesen állnak és jéghideg az arcuk. Mi kacagunk
és hüledezünk, ámulunk, szörnyűködünk, az ő arcukon nincs más, mint
méltóság. És ha szétdől a terem a nevetéstől, és ha dübörög és
háborog, ők állnak nyugodtan és hidegen és egyetlen izom nem mozdul
az arcukon. Az ősök dicsőségének, az utód büszkeségének, a régi
törzs gőgjének és az évszázados palota méltóságának a hordozói és
őrizői ők tudatosan vagy öntudatlanul.</p>
<p>Mindez a királyi méltóság, ez a fejedelmi gőg, amit imádok,
megjelent előttem egyszer egész uralkodói ragyogásával egy szőke
lányon. Nem volt cseléd, de alig több: angol társalkodónője volt az
öreg Sándorfy grófnénak.</p>
<p>A szinházban láttam először; a grófné páholyában ült. Hiszek a
kiválásban, a fajta nemesedésében és ezt mondtam magamban:</p>
<p>– Évezredes fajtának kifinomodott virága ez a lány. Hercegeknek
és hercegnőknek kellett egymást, szeretniök csodamódon, teremtő
szerelemmel összetalálkozniok, hogy ebben a lányban elérje
tetőpontját a fajta virulása, ereje és szépsége. Mert szép lehet a
plebejus vér is, de a hajnak ez a csodás, hamvas szőkesége, az
arcnak ez a színe, a száj metszése, az orr finomsága, ez a fül, ez
a kéz és ez a termet csak egy munkától megkimélt, csupán a maga
<span class="pagenum"><a name="Page_153" id=
"Page_153">-153-</a></span> virágzásában fáradó, gyönyörű racenak
adatott meg.</p>
<p>Csalódtam. A lány nem hercegnők lánya, hanem társalkodónő. Mary
a neve, az apja kocsmáros, Jamesonnak vagy Jacksonnak vagy hogy
hívják. Mindegy, mondtam magamban, szeretem ezt a lányt.</p>
<p>Másodszor a grófnénál találkoztam vele, ahol nagy vacsora volt,
mulatság, tánc. A lánynak olyan szerepe volt, ami a házikisasszonyé
és a szobalányé között van. Rendelkezett a cselédséggel, de a
grófné vele hozatott magának egy pohár vizet.</p>
<p>Hogy hozta ezt a pohár vizet! Körülötte hangos beszélgetések és
kipirult arcok; az ő ajka hallgatásra zárva, az ő arca hideg és
mozdulatlan, az ő feje büszke és magas. Mint egy királynő, úgy ment
a tömeg között, a grófok és a grófnők körülötte fecsegő cselédek
voltak. Körülötte a póriasság lotyogott és kacagott durván, ő volt
a méltóság és a fenség.</p>
<p>A társaság rosszul bánt vele. Az asszonyokat bosszantotta a
szépsége, a férfiaknak kellett volna a szépsége: bántották tehát
mind a ketten csipős megjegyzésekkel, parancsolgatással vagy
otromba bókkal. A lány mozdulatlan arccal járt közöttük.</p>
<p>Beszélgetni kezdtem vele. A hangja szonór, aranynyal zengő
alt-hang volt. A kérdéseimre <span class="pagenum"><a name=
"Page_154" id="Page_154">-154-</a></span> gőgös hidegséggel,
röviden válaszolt. De úgy beszéltem vele mint egy hercegnővel, és
megbarátkoztunk lassan.</p>
<p>Okos lány volt. Nyugodtan és biztosan itélt, egy előkelő elmének
magas szempontjai szerint. Amint mellette álltam és néztük a
teremben a táncolókat, az izzadt, kipirult és hangos párokat,
megértettem, mennyire lenézheti királyi hidegsége és gőgje ezt a
lármát, ezt a póri, duhaj társaságot.</p>
<p>Az órák multak és én egyre vele beszélgettem. Bizalmas lett,
mosolygott, intimitásokat mondott el az életéből.</p>
<p>A szemem, a szívem, a fejem egyre jobban betelt vele. Szeretem
ezt a lányt, szeretem.</p>
<p>– My queen, gondoltam magamban, királynőm, enyém leszel.
Elviszlek téged a Both grófok százados várába és az ősök arcképei
elpirulnak az örömtől, mert ilyen fejedelmi úrnője nem volt még
Bothkőnek.</p>
<p>Mult az éjszaka. Jött a hajnal, a reggel. A tánc még egyre
tartott. A lánynyal beszélgettem és soha még én olyan boldog nem
voltam, mint akkor.</p>
<p>Öt óra volt, jól emlékszem, éppen ötöt ütött az óra, mikor az
öreg grófné ment el mellettünk. A lánynak odaszólt valamit, kérő
hangon valami parancsot. <span class="pagenum"><a name="Page_155"
id="Page_155">-155-</a></span></p>
<p>Hogy mi volt a parancs, arra nem emlékszem, mert ekkor valami
rettenetes dolog történt. Amikor elhaladt a grófné, a lány, akinek
csillogott a szeme, aki már bizalmasának érzett, elhúzta a száját.
Lerántotta az alsó ajkát két görbe vonalban, az egyik szeme rút
kacsintásra csukódott, a fejét felkapta és a grófné után intett
sunyi módra, velem bizalmaskodva, a háta mögött csúfolta ki
szolgálómódra a gazdáját.</p>
<p>A szerelmemnek abban a pillanatban vége volt. Két perc mulva
otthagytam. Másnap elfelejtettem. Utáltam.</p>
<p>Nem volt királyné. Cseléd volt.</p>
<div class="figcenter" style="width: 79px;"><img src=
"images/i038.png" alt="" title="" /></div>
<hr class="chap" />
<p><span class="pagenum"><a name="Page_156" id=
"Page_156">-156-</a></span></p>
<div class="chapter">
<h2><img src="images/i039.png" alt="" title="" />Fanyar nász.</h2>
</div>
<p>Zsolt kinyújtózkodott a puha karosszékben és felsőséggel
magyarázta:</p>
<p>– A legnagyobb katasztrófa, ami érheti az embert, az, ha
fiatalon elveszti az eszét és bolond fővel megházasodik. Éljetek
úgy, mint én: hónapos szobában lakom, de arravaló a kaszinó, hogy
az embernek kényelmet adjon és a számtanácsosi fizetésből így telik
kártyára is, pezsgőre is, asszonyra is. Egyre nem telne, tízre
telik.</p>
<p>A társaság bólogatott; ismerték már az egész elméletet. Zsolt
teljesen belefeküdt a puha karosszékbe, szívta a szivarját és
látszott rajta, hogy elégedett állatnak érzi magát.</p>
<p>Tizenegy óra tájban haza indult. A hűvös utcán vidáman
ballagott, de a gyomra táján egyszerre valami fájdalom
jelentkezett. Először csak lopva, alig érezhetően. Zsolt haladt
előre. A fájdalom azután kigyulladt, belekapott a <span class=
"pagenum"><a name="Page_157" id="Page_157">-157-</a></span>
gyomrába, belemarkolt, belevágott, marcangolt, égetett, harapott.
Zsolt összegörnyedt és nyögve támaszkodott egy ház falának. A
fájdalom nem szünt. Zsolt hörgött és fuldoklott. Végre lábra
vergődött. A legközelebbi házba, ahol orvosi táblát látott,
becsengetett.</p>
<p>Az orvos az ágyból kelt fel, megvizsgálta Zsoltot és
rosszkedvüen mondta:</p>
<p>– Teljesen elhanyagolt gyomorbaj, talán epe-komplikációkkal.</p>
<p>– Meghalok? – kérdezte Zsolt.</p>
<p>– Valamikor mindenesetre meghal, válaszolt durván az orvos, most
pedig mindenesetre menjen kórházba vagy szanatóriumba, ha pénze van
rá.</p>
<p>Zsolt kocsit hozatott. Nem, nem kórházba. Haza. Ha meg kell
halni, inkább otthon.</p>
<p>Nyögve vergődött fel a lépcsőn. Rázuhant az ágyra. A gyomra
táján, mint a parázs, úgy égett a fájdalma. Nyögött.
Összeszorította a fogát és szitkozódott. Becstelen, gaz, alávaló
sors, hogy meg kell halnia az embernek, mikor csak negyvenöt éves
és jó az ital, édes a szivar és szép a leány.</p>
<p>– Jaj! Jaj!</p>
<p>Felkapta a kezét és dühösen nyomta meg a villamos csengő
gombját. A csengő berregett. Zsolt dühödten szorította a gombot. Az
ajtó kinyilott. <span class="pagenum"><a name="Page_158" id=
"Page_158">-158-</a></span></p>
<p>– Julcsa, hörögte Zsolt, mért nincs itt friss víz?</p>
<p>A cselédnek ki volt sírva a szeme. Végignézett az emberen,
megfordult és kiment.</p>
<p>Zsolt várt. Nem is kellett neki a víz, csak kínozni akart mást
is, ha neki kínlódnia kell. Julcsa késett. Zsolt megint a csengő
után kapott. Hosszú rikoltó berregés. A cseléd visszajött. Zsolt
rárivallt:</p>
<p>– Hol járt eddig? Ne sétáljon. Ne oda tegye a vizet. Hiszen az
nem is friss víz. Hozzon másikat.</p>
<p>A cseléd az asztalra tette a vizes-palackot, az ágy elé lépett,
csípőjére tette a kezét és megszólalt:</p>
<p>– Hallja maga, istentelen pogány! Két év óta tűröm a maga
kínzását, mert a nagyságát szegényt, meg a kisasszonyt, nem akartam
itthagyni. De hogy most éjféltájban is lelke van ordítani, amikor
bent kiterítve fekszik a nagysága…</p>
<p>Zsolt felpillantott.</p>
<p>– Kiterítve?</p>
<p>– Kiterítve. Délután meghalt. A kisasszony ott sír mellette. Hát
nekem ne parancsolgasson többet. Dögöljön meg.</p>
<p>Sarkon fordult és kiment. Zsolt elámulva nézett utána. A halál
közelsége megborzongatta; úgy meglepte az egész fellázadás mindig
hallgatva <span class="pagenum"><a name="Page_159" id=
"Page_159">-159-</a></span> tűrt zsarnoksága ellen, úgy átjárta
mindenféle izgalommal, hogy elcsendesedett és elaludt.</p>
<p>Másnap reggel újra fájdalmak ébresztették fel. Csengetni
kezdett. Az ajtó lassan felnyilott és félénken, gyáván, csendesen
lépett be rajta Eszti kisasszony. Fonnyadt alakja a fekete ruhában,
a vörösre sírt szemekkel szánalmas és megindító volt.</p>
<p>– Kérem, tördelte, Julcsa nem akar bejönni. Ne tessék haragudni.
Majd elvégzem én.</p>
<p>Zsolt mogorván szólott:</p>
<p>– Hívjanak doktort.</p>
<p>A doktor eljött, nagyon aggasztónak találta az állapotot,
különféle rendeléseket tett és Zsolt egyre csengetyűzött. Eszti
mindig megjelent az ajtóban és alázatosan, csendesen, siralmasan
teljesítette a parancsokat. Másnap délelőtt magától jött be és
sírva mondta:</p>
<p>– Tessék megbocsátani, most egy órára elmegyek. A mamát
temetjük.</p>
<p>Zsolt nem szólt egy szót se, de mikor egyedül maradt, dühében
félóráig nyomta a csengőt. Őrült fájdalmai voltak. Nem használt se
az opium, se a morfium, semmi se használt. Meg kell dögölni.</p>
<p>Eszti azután bejött a szobába és újra végezte a parancsokat:
szürkén, csendesen, alázatosan. Zsolt a fogát csikorgatta
fájdalmában. A lányt is kínozni akarta. <span class=
"pagenum"><a name="Page_160" id="Page_160">-160-</a></span></p>
<p>– Miből él ezentúl?</p>
<p>– Nem tudom – válaszolt a szürke lány.</p>
<p>– Hát eddig miből éltek?</p>
<p>– A mamának volt nyugdíja.</p>
<p>– Magának nincs semmije?</p>
<p>– Nincs.</p>
<p>– Éhen fog veszni – mondta Zsolt csendes örömmel.</p>
<p>A lány lehajtotta a fejét és vörös szemhéjai alól újra könnyek
fakadtak fel. Zsolt elégedetten fordúlt a fal felé. De reggel újra
fájdalmakra ébredt és végre is teljes nyugalommal állapította
meg:</p>
<p>– Hát jó. Hát meg fogok halni. No!</p>
<p>Most már nyugodt volt. Hát jó, vége a szép életnek, az urinak,
az önzőnek, a pezsgőtől, lányoktól vidámnak. Szép volt, vége van.
Készült az utra. Másik életre-e, – nem tudta, de nyugalmát aggasztó
és hideg sejtések borzongatták meg. Úgy tetszett neki, hogy egész
életében igen rossz ember volt. A lány pedig ott járkált a szobában
alázatosan, csendesen, szürkén. Megszólította:</p>
<p>– Eszti, tudja mit, én feleségül veszem magát.</p>
<p>A lány megállott és elámulva pillantott rá.</p>
<p>– No – mondta Zsolt – ne ijedjen meg. Én úgy is megdöglök.
Érzem. Magának nincs miből élnie. Ha a feleségem lesz, akkor
nyugdíjat <span class="pagenum"><a name="Page_161" id=
"Page_161">-161-</a></span> kap. Semmit se akarok érte. Akár a
temetőbe se kisérjen ki. Nincsen senkim, hadd fizesse az állam
magának azt a nyugdíjat.</p>
<p>A leány zokogni kezdett és meg akarta csókolni a kezét, de Zsolt
haragosan ordított rá és a leány erre ismét halkan és alázatosan
végezte a dolgait. Két nap alatt rendbe hozták az irásokat és
harmadnap egy hivatalos ember házasfeleknek jelentette ki őket.</p>
<p>– No, – gondolta magában Zsolt – most elvégeztem a számadásomat
az égiekkel is.</p>
<p>Egyedül maradtak.</p>
<p>– Most menjen ki, – szólt Zsolt a lányhoz és befordúlt a fal
felé: – hátha most szépen, simán meg lehetne halni.</p>
<p>De nem lehetett. Nagy fájdalmak jöttek még. Zsolt toporzékolt,
átkozódott, a lány pedig alázatosan dolgozott. A napok teltek és
egy napon meglepetve kiáltott fel az orvos:</p>
<p>– Ohó! Gyógyúlás. Csoda, csoda. A daganat teljesen szétoszlik.
Magától. Egészen. Biztos gyógyulás.</p>
<p>Zsolt bután nézett rá. A lány szégyenkezve huzódott vissza. Az
orvos vidáman távozott.</p>
<p>– Három hét alatt talpra áll – mondta Zsoltnak.</p>
<p>A házaspár egyedül maradt. Zsolt nézett a lányra és az teljes
bűntudattal harapdálta vékony ajkát. Zsolt zavart volt. A halál
gondolatát <span class="pagenum"><a name="Page_162" id=
"Page_162">-162-</a></span> – nagy jótéteménye tudatával –
megszokta már. Most jön az élet: egy soha még csak el sem képzelt,
zavaros, érthetetlen, buta élet.</p>
<p>Nehezen szokott hozzá. De hozzá kellett szoknia. A lányt pokoli
találékonysággal gyötörte, az alázatos maradt és hallgatag és
végre, három hét múlva csakugyan felkelt a férfi. Minden nap
erősebb lett. A régi, szívós, erős Zsolt lett. Nagy sétákat tett és
jóleső fáradtsággal tért haza. A lánynyal nem beszélt. Nem tudtak
egymásnak mit mondani. Egyik sem tudta: mi lesz már most, hogyan
lesz?</p>
<p>A napok azonban multak. Jött a tavasz. Egy alkonyatkor hazajött
Zsolt és leült a lány mellé. Lassan sötétedett. A lány keze után
nyult és a kéz alázatosan simult meg az övében.</p>
<p>Az ablakon frissen áradt be a tavasz lehellete és benn kezdődött
egy fanyar nász, egy szürke, kelletlen, érthetetlen, ostoba és
bánatokkal telt házasélet.</p>
<div class="figcenter" style="width: 62px;"><img src=
"images/i040.png" alt="" title="" /></div>
<hr class="chap" />
<p><span class="pagenum"><a name="Page_163" id=
"Page_163">-163-</a></span></p>
<div class="chapter">
<h2><img src="images/i041.png" alt="" title="" />A prológus.</h2>
</div>
<p>– Leányom – mondta neki az apja, aki királyi tanácsos,
kereskedelmi kamarai elnök, szóval igen tekintélyes úr volt – az
embernek kötelességei vannak nemcsak önmaga iránt, hanem a
társadalom iránt is. Abban a városban, ahová jutsz, a legelőkelőbb
családok egyikének leszel tagja. Jó feleségnek kell lenned, idővel
jó anyának, de társadalmi állásod megkivánja tőled, hogy bizonyos
mértékben résztvégy a közéletben is. A vagyon és a tekintély
kötelességeket ró az emberre. Jótékony mozgalmakat támogatnod kell;
ahol éppen vagyonodra és tekintélyedre szükség van, ott nem szabad,
hogy hiába várjanak reád. Ne bocsátkozz le azokhoz, akik alattad
állnak, de légy mindenkihez barátságos. Egy szóval, légy rajta,
hogy régi és új családod tekintélye növekedjék általad.</p>
<p>Efféle tanácsokkal ellátva jelent meg egy napon a friss pezsgésű
kereskedő-város aszfaltján <span class="pagenum"><a name="Page_164"
id="Page_164">-164-</a></span> a fiatal Pándorf Samuné. Új családja
valóban gazdag volt. A számos és kiterjedt család buzával, liszttel
és keményítővel látta el a fél országot, és a város különböző
részein egész utcákat szerzett magának. Ami azonban a tekintélyt
illette, az nem akart abban a mértékben jönni, mint ahogy kivánatos
volt. Az emberek nem tudták és nem akarták elfelejteni, hogy az
öreg Pándorf Izrael még egy rossz lóval járta a megyei vásárokat,
úgy hogy a család gőggel volt kénytelen helyettesíteni a hiányzó
tekintélyt. A fiúk más városokból hoztak asszonyt és a család
lassanként elzárkózott az eleven és gúnyos szellemű várostól.</p>
<p>Arra nem került sor, hogy valaki szemükbe mondjon sottise-okat,
a hátuk mögött pedig hiába hangzottak el lenéző megjegyzések: –
nekik volt a legszebb fogatuk, az asszonyok vakító brilliánsokat
hordtak és az egész család mégis gőgösen járkált a városban.</p>
<p>A fiatal Pándorfné nem vett észre semmit kissé ferde
helyzetükből. A család valóban gazdag volt, sőt valóban tekintélyes
is, mert hiszen nélkülük semmit sem csinálták a városban.
Jóakaratukra, pénzükre és jelenlétükre mindenütt szükség volt, és
amint a férfiak a városi közgyülésekhez ereszkedtek le, éppen úgy
ültek az asszonyok kimondhatatlan méltósággal a nőegylet ülésein.
<span class="pagenum"><a name="Page_165" id=
"Page_165">-165-</a></span></p>
<p>A fiatal Pándorfné csak egyben hibáztatta családja többi
tagjait. Túlságosan hidegek voltak. Barátságosnak kell lenni
mindenkihez, anélkül, hogy leszállnánk hozzájuk, – erősítgette
ismételten; és habár a tanítás a többieken nem fogott, ő szíves
bátorítással, biztató jóindulattal fordult az emberekhez, akikkel
sorban megismerkedett.</p>
<p>Sajátságosan felfelé szökő orra hamar ismert lett az utcákon,
amelyeken úgy ment végig, hogy fejét féloldalt hajtva, méltóságos
és mégis bátorító módon mosolygott mindenkire. Járására nézve az
úgynevezett kacsázók közé tartozott és a hangja, a hangja, amely
utóbb biztatólag csendült mindenki felé, felejthetetlen és
hasonlíthatatlan volt. Ezen a hangon a szőke és pisze-orrú utódban
csodálatos módon valamely régen elfelejtett ősének a jargonja ütött
ki leküzdhetetlenül és győzelmesen. Ez a hang valami furcsa
dünnyögés volt, a szent könyvekre hajló ősök valamely
hasonlíthatatlan nazális fuvolázása. És ezt a hangot mindig és
mindenütt lehetett hallani: végtelen jóindulatú leereszkedéssel
rezdült meg ez a hang, ha egy gyerekkocsi jött az úton, ha lányok
jöttek szembe, ha ismerősök merültek fel; kérdezősködve, bátorítva,
dicsérve és tanácsokat adva ez a hang végigröpködte a várost,
kisértetvén a félrehajtott fej jóságos mosolya által. <span class=
"pagenum"><a name="Page_166" id="Page_166">-166-</a></span></p>
<p>A Pándorfékat követő megjegyzések új erőre kaptak, sziszegőkké,
gyilkosakká, pokoliakká váltak, mérgesek és öldöklők lettek, ha a
fiatal Pándorfné valahol megjelent. Az asszony azonban erről semmit
sem tudott. Ő életet adott két gyermeknek és a lélek példátlan
harmoniájával hajtotta le esténként nyugodt álomra elégedett és
mosolygó fejét, tudván, hogy családja és a társadalom iránti
kötelességeit egyformán teljesítette. Lassanként azután az emberek
is beletörődtek jóakaratába, közömbössé vált nekik és nem igen
tettek rá megjegyzést. Ő pedig nyugodt önérzettel teljesítette
tovább is a társadalom iránt való kötelességeit.</p>
<p>… Idővel egyszer a nőegylet műkedvelő előadást akart rendezni
népkonyhája javára. A titkár előterjesztette a programmot:
táncokat, rövid darabokat, énekszámokat és zongorapartiekat fognak
előadni csupa előkelő és úri szereplők.</p>
<p>Lesz egy gavotte rokoko-ruhában, lesz egy énekes játék, bohózat
és – mivel a programmban Pándorféknak is kell szerepelniök, vagy
mivel legalább is fel kell nekik ajánlani a szereplést – a titkár
megkockáztatta azt az ajánlatot, hogy Pándorfné ő nagysága talán a
prológust kegyeskednék előadni. Az ajánlatot rövid hallgatás
követte. Mindenki meg volt róla győződve, hogy az ajánlatot
visszautasítás <span class="pagenum"><a name="Page_167" id=
"Page_167">-167-</a></span> követi, de a fiatal Pándorfné atyjára
gondolt, mosolygása egyre melegebb lett és a fejét félrehajtva, azt
mondta:</p>
<p>– Hát ha szükség van reám…</p>
<p>Igy határozatba ment, hogy a prológust Pándorfné »úrasszony«
mondja el. A helyi poéta lelkes alexandrinusait a jótékonyság
nemtőjének adta a szájába és a fiatal Pándorfné így stilszerű
görögös ruhát szerzett be erre az alkalomra; leomló redőzetű fehér
peplont, amelyet virágok egészítettek ki.</p>
<p>Az előadás napján a szinház zsufolásig megtelt. Egyetlenegy hely
nem maradt üresen.</p>
<p>A függönyt visszahúzták egy kicsit, hogy a jótékonyság istennője
a lámpák elé léphessen. Utolsó szavaira majd fellebben a függöny és
az első káprázatos ragyogású, megindító élőképet tárja fel.</p>
<p>A függönyt tehát visszahúzták és a fiatal Pándorfné a lámpák elé
lépett. A redős fehér ruha művészi hullámokban omlott le róla,
nyaka szabadon volt és a haja középen volt görögösen elválasztva.
Nyugodtan és méltóságosan állott meg a bámuló százak előtt. A
kötelességteljesítés nemes tudata töltötte el önérzettel a szívét.
A lámpaláznak nyomát sem érezte.</p>
<p>Jobb karját felemelte és egy széles, méltóságos mozdulattal –
amint betanulta – tárta <span class="pagenum"><a name="Page_168"
id="Page_168">-168-</a></span> ki a közönség felé. A szinházban
halálos csend volt. A görögruhás nő félrehajtva a fejét, végtelenül
jóságos mosolylyal az ajkán, beszélni kezdett:</p>
<div class="poem">
<div class="stanza"><span class="i0"><i>Úri szép közönség,
idejöttél mára</i><br /></span> <span class="i0"><i>Hivó
szózatomra…</i><br /></span></div>
</div>
<p>Az ismert hang szétröppent az óriási nézőtéren. Ez az ismert
hang azonban most felemelkedett, rezgett és megnyúlt. A páthosz
felkapta ezt a hangot, megszokszorozta, harsogóvá tette. Az ismert
dünnyögés szavalásba emelkedett, a nazális rezgés vontatott és
méltóságos énekléssé vált. A lassú esésű alexandrinusokba belebújt
a rettenetes jargon, a görögruhás nő mögött megjelent az
elfelejtett és felejtetni akart ős kétségbeejtő árnyéka.</p>
<p>Az első sor után egymásra néztek az emberek. A második sornál
egymásra mosolyogtak. A padok között suttogás támadt, mindenfelé
volt valaki, aki a szomszédjával okvetlenül közölni akart valamit.
A szinpadon egyre zuhogtak az alexandrinusok, a dünnyögést mind
magasabbra emelte a páthosz és a nazális hangok az egyre
érzelmesebb sorokkal úgy törtek elő, mint a trombitaharsogás.</p>
<p>A nézőtéren nevetni kezdtek. A nevetés először hátul ütődött
fel; elől az emberek nyugodtak voltak. A görögruhás nő azonban
<span class="pagenum"><a name="Page_169" id=
"Page_169">-169-</a></span> még mindig szavalt és elől is
le-lehajolt egy-egy ember, hogy a nevetését a zsebkendőjébe
nyomja.</p>
<p>És az alexandrinusok nem fogytak el. A harsogó páthoszból most a
szívekhez szóló könyörgés hangjába csapott a jótékonyság nemtője.
Hangja leszállott és amint minden érzelmét, minden jóságát bele
akarta vinni a szavakba, a kitóduló hang, amely nem tudta elkerülni
az orrot, úgy hangzott, mint a lassú vinnyogás.</p>
<p>Ekkor csend volt. De hátul egyszerre újra felhangzott a nevetés.
És most már nem lehetett ellentállni. Mint a tűz, úgy futott előre
a padsorokon az emberi derültség szörnyű hangja. A
legkétségbeesettebb erőfeszítés sem használt. Aki végső erővel még
fogva tudta tartani izmait és össze tudta szorítani a torkát, az is
el volt veszve, mikor mögötte, előtte, mellette nevetni kezdtek. A
sorokon végigbugyborékolt a kacagás. A szinpadról egyre omlottak az
orrhangok, és a nézőtér most már nem tudta tartóztatni magát.
Csilingelő női kacagások és mély röhögések egymásba vegyültek, az
egész nézőtér nevetett, kacagott, hahotázott, röhögött. Egy-egy
ember végignyúlt a széken és kieresztette a hangját, a nők füzőin
pattogtak a kapcsok, a püspök a proszcéniumpáholyban lehajtotta a
fejét és <span class="pagenum"><a name="Page_170" id=
"Page_170">-170-</a></span> az egész teste meg-megrázkódott. Az
első sorokban végig: kinyilt szájak, félrehúzott arcok, könnyes
szemek röhögtek. A nevetés buffogott, bugyborékolt, dőlt ki
mindenütt, hátul egész zivatarrá erősödve.</p>
<p>A jótékonyság nemtője nagyranyílt szemekkel állott a szinpadon.
Az alexandrinusok akadoztak, a szavak botorkáltak, a hang
elcsuklott és a félrehajtott fej ijedten szegődött hátra.</p>
<p>Az emberek nevetnek. Rajta nevetnek, ebben nem lehet kétség.
Riadtan nézett szét és mindenféle könyörtelenül nevető arcokat
látott… Mindenki nevet.</p>
<p>Esztendők óta talán először tünt el a mosolygás az arcáról és a
szinházi festék alá halálos sápadtság szökött. A fejét még jobban
hátrahajtotta, a szava akadozni kezdett, szavaló hangja leszállott
és egyszerre torkán akadt.</p>
<p>Nem szólt. Szembenézett a tömeggel. Még mindig a nevetés
rázkódott végig a sorokon, hangos, fékevesztett, letiporhatatlan
nevetés, amely betöltötte a szinházat.</p>
<p>De amint ő elhallgatott és mereven megállott a tömeggel szemben,
lassanként elhallgatott a nevetés is. Halálos csend lett. A tömeg
meghökkenve nézett a lámpák felé.</p>
<p>A görögruhás nő nehéz mellel vett lélegzetet. Amint szembenézett
a tömeggel, egyszerre <span class="pagenum"><a name="Page_171" id=
"Page_171">-171-</a></span> megértett mindent. Régi kétségek,
amelyek csak hajdan – tükre előtt – kínozták, most bizonyossággá
lettek. Megértette, hogy ő rút, szánalmas és nevetséges.
Megértette, hogy jóságát mindig kigúnyolták, megértette, hogy háta
mögött kinevették, megértette, hogy kellemetlen, komikus és félszeg
volt, hogy társadalmi szereplését lenézték, kinevették, hogy
jóhiszeműsége, jóindulata, jósága irigységet, gyülöletet, lenézést
szerzett a számára.</p>
<p>Végignézett a százakon és látta, hogy mind nevetett, hogy ő
mindnek siralmas és nevetséges volt, hogy nincs senki, akinek ő
tetszett volna.</p>
<p>A fejét még jobban hátraszegte, a szivét egy görcs szorította
össze és a görög ruhákban csendesen összeomlott a szétlibbenésre
kész függöny előtt.</p>
<div class="figcenter" style="width: 59px;"><img src=
"images/i042.png" alt="" title="" /></div>
<hr class="chap" />
<p><span class="pagenum"><a name="Page_172" id=
"Page_172">-172-</a></span></p>
<div class="chapter">
<h2><img src="images/i043.png" alt="" title="" />A kis gróf.</h2>
</div>
<p>A kis grófot egy fiatal pap kisérte el mindennap a gimnáziumba.
A fiatal pap a nevelője volt. A kastély felől jöttek csendesen,
összesimulva. A pap fekete ruhában volt, a kis gróf mindig kék
bársonyban. Sápadt volt mind a kettő. Olyanok voltak, mint két
sötét, hallgatag árnyék.</p>
<p>A kastély azelőtt üres volt és csendes. De a kis gróf édes apja
sokat kártyázott, a birtok egy napon gondnokság alá került és ekkor
a grófné kezdett parancsolni. Ő rendelte el, hogy hazaköltözzenek a
kastélyba, mert – mondta – nem akarja, hogy fia koldús legyen. Úgy
volt, hogy otthon laknak, amíg minden adósság ki nincs fizetve. A
gróf unta ezt a dolgot. Átásítozta a hónapokat és a monokliján át
mély megvetéssel nézte az egész kis várost. A kis grófnak közömbös
volt az ügy. Keskeny arca az első év végén éppen olyan halvány és
mozdulatlan volt, mint amikor <span class="pagenum"><a name=
"Page_173" id="Page_173">-173-</a></span> a cisztercita tanárok
először simogatták végig, és a zajongó osztályra éppen olyan
nyugalommal tekintett, mint amikor először jelent meg közöttünk.
Hanem a grófné, ő lelkesedett a kastélyért és az egész kis
városért. Itt ő parancsolt, ő rendelkezett, elhanyagolt és
mellőzött asszonyból itt a város királynője lett. Hihetetlen
méltósággal tudott megjelenni a nyilvánosság előtt és mámorosan
élvezte azt a bámulatot, amelyben része volt. A harminc éven jól
túl volt már, erősen hízott, de elsőségét a városban vitatni sem
lehetett.</p>
<p>A kis gróf egy éve járt már a cisztercitákhoz, amikor – a
második gimnáziumban – megbarátkoztunk. Segítettem neki valami
feladatában, ez teremtette meg a barátságot. Ezután bizalmas
közléseket tett nekem a kis gróf és én álmélkodva láttam, hogy
tapasztalt, vad és erős mivoltom mellett milyen félénk, tudatlan,
lányos és anyás maradt. Nemcsak gyenge volt és nemcsak a zajt és a
dulakodást kerülte, valami rettenetes – arisztokrata – irtózással,
hanem járatlan volt az élet minden dolgában. A női dolgokról pedig,
amelyeket a padok között tudatlan, fojtott kacagással sugtak tovább
a fiúk, egyszerűen sejtelme sem volt.</p>
<p>Egy napon ezzel a kérdéssel lepett meg:</p>
<p>– Te, a te anyád festi magát? <span class="pagenum"><a name=
"Page_174" id="Page_174">-174-</a></span></p>
<p>– Nem – válaszoltam csodálkozva.</p>
<p>A kis gróf hideg szemében egy kis büszkeség csillant fel.</p>
<p>– Az én anyám, mondta jelentős hangon, festi magát.</p>
<p>Elámulva néztem reá és a kis gróf megmagyarázta, hogyan megy a
dolog. Rendre elsorolt minden részletet és így fejezte be:</p>
<p>– Ez a festés. Hallottam, amikor az inas mondta a szobalánynak:
a méltóságos asszony festi magát. Mindig festi magát, mikor
valahová elmegy. Olyankor nem szabad megcsókolni.</p>
<p>Álmélkodva hallgattam a dolgot. A kis gróf egyre büszkébb lett
az előadás hatására és hogy betetőzze ezt a hatást, hozzátette:</p>
<p>– Azt hiszem, csak grófnéknak szabad festeni magukat.</p>
<p>Le voltam sujtva. Az egész kicsi városban csakugyan senki nem
merte volna az arca színét megkorrigálni és a kis gróf határozottan
nagyot nőtt a szememben ezen a napon. Ekkor éreztem először, hogy
kitünő dolog lehet grófnak lenni. Eddig mindig én bántam bizonyos
jóindulatú leereszkedéssel vele, most a kis gróf lett a
leereszkedő. Nagyon szégyeltem, hogy az én anyám nem festi magát és
elhatároztam, hogy ha husvétra hazamegyek, meg is kérdezem a
dologra nézve. <span class="pagenum"><a name="Page_175" id=
"Page_175">-175-</a></span></p>
<p>Az ügyet azonban elfelejtettem, és hogy a következő évben
Budapestre kerültem, hosszú esztendőkig nem foglalkoztatott a
kifestés joga és a kis gróf.</p>
<p>Tízenkét év telt el és nem találkoztam vele. Ekkor egyszer a
Dunaparton szembejött velem. Az első percben megismertem; az arca
alig változott, maradt az a lányos arcú, halvány, karcsú szőke fiú,
aki volt. Ő is megismert.</p>
<p>– Szervusz, mondta örömmel, szervusz, hogy vagy?</p>
<p>Beszélgetni kezdtünk. Hamarosan láttam, hogy nemcsak az arca,
hanem a lelke sem változott: tudatlan, félénk, lányos, anyás.
Otthon végezte el a gimnáziumot, a liceumban tanulta a jogot,
mindig az anyja mellett volt és mindig egy fiatal pap volt a
nevelője. Most doktor juris és talán valamelyik miniszteriumba
megy. A birtokon most már nincs adósság és megint Budapesten
laknak. Ő most izlelt bele a szabad, nagyvárosi élet különös
örömeibe. Mámoros volt, de még ügyetlen és gyáva.</p>
<p>– Hát te mi vagy? – kérdezte azután.</p>
<p>– Újságíró.</p>
<p>Elhallgatott. Zavartan izgett-mozgott, egy vérhullám öntötte el
finom arcát és végül nagy elhatározással, szinte dadogva
kérdezte:</p>
<p>– Ismered Tábor Pannit? <span class="pagenum"><a name="Page_176"
id="Page_176">-176-</a></span></p>
<p>– Igen.</p>
<p>Csodálkozva néztem rá. Zavartan mentegetőzött:</p>
<p>– Mert ti újságírók ismeritek úgy ezeket a szinésznőket.</p>
<p>Hosszas unszolás és kérdezősködés után kiderült, hogy a kis gróf
őrültül szerelmes Tábor Panniba. A versenyen látta vagy ötször és
úgy imádja, mint ahogy csak a naiv, anyás fiatal grófok imádhatják
az igen rossz nőket. Nem mert még senkinek se szólni és meghal, ha
nem ismerkedhetik meg vele.</p>
<p>– Nem szoktál a Dalos-szinházba járni?</p>
<p>– Nem. Háromszor voltam szinházban életemben.</p>
<p>– Hát gyere el ma este, felviszlek a szinpadra és bemutatlak
Tábor Panninak.</p>
<p>– Nem haragszik meg?</p>
<p>Elnevettem magamat.</p>
<p>– Légy nyugodt. Nagyon fog örülni.</p>
<p>Megvigasztaltam még, hogy a szerelme nem is olyan reménytelen,
mint ahogy gondolja… Azután elváltunk.</p>
<p>Este kissé későn jutottam el a szinházba. A kis gróf már aggódva
várt. Az első felvonásközben karon fogtam.</p>
<p>– Menjünk a szinpadra.</p>
<p>Ujjongott örömében. A szinpadon megtaláltam Tábor Pannit. Rövid
rokoko szoknyában, <span class="pagenum"><a name="Page_177" id=
"Page_177">-177-</a></span> nagy fehér parókával, erősen – a
szinpadi világításnak – kifestve állott egy sarokban. Nagyon szép
volt. Bemutattam neki a kis grófot és egyideig beszélgettem velük.
Villámgyorsan megbarátkoztak. A kis gróf eleinte bátortalan volt.
Panni annál merészebb. Ez a merészség azután felgyújtotta a kis
grófot és két perc mulva már a szerelmi vallomásnál tartott. Ekkor
elhivott valaki.</p>
<p>Mikor a felvonásköznek vége volt, lementem a szinpadi lépcsőn és
a folyosón át a nézőtér felé tartottam. Mögöttem jött le a
szinpadról a kis gróf is. Utolért. Megkapta a karomat. Halálsápadt
volt.</p>
<p>– Mi bajod? – kérdeztem tőle.</p>
<p>– Gyere, dadogta, gyere ki innen. Az utcára.</p>
<p>Kimentünk. Kiváncsian és aggódva néztem rá. A kis gróf a
homlokáról a verejtéket simogatta le, nehéz lélekzésssel szítta be
a hűvös, éjszakai levegőt és hozzám hajolva, kétségbeesetten,
rekedten, megsemmisülve sugta:</p>
<p>– A világosságon láttam, hogy ki van festve. Mint az anyám…</p>
<p>Bánatos lemondással intett vissza a szinház felé:</p>
<p>– Sohasem tudnám megcsókolni. Sohasem fogok visszamenni.</p>
<hr class="chap" />
<p><span class="pagenum"><a name="Page_178" id=
"Page_178">-178-</a></span></p>
<div class="chapter">
<h2><img src="images/i044.png" alt="" title="" />Matt.</h2>
</div>
<p>A leány szülei sokáig ellenkeztek. A férfi kezdő ügyvéd volt és
nem biztak benne, hogy lesz valamivé. A leány makacs akarata végre
diadalmaskodott. Megvolt az esküvő, egy hónapig utaztak és azután
megkezdték a házasság csendes, békés, munkás életét.</p>
<p>Az első mámor hónapokig tartott. Egy félév telt el, amig szinte
mindennap újra érezték győzelmük örömét, egyesülésük mámorát,
lassan azonban jelentkezett ekkor az unalom. Meglepetve fogadták és
szégyenkezve titkolták maguk előtt is. De nyilvánvaló volt már,
hogy egymás társasága nem elégíti ki őket. Az örökös együttlétbe
befúrakodott a fanyarság. Nem volt mit mondaniok egymásnak.
Próbálgatták a dédelgetés és a becézés régi játékait és unottnak
találták. Nézték egymást, ásítoztak és tanácstalanul ődöngtek a
lakásban.</p>
<p>– Paula, kérdezte egy napon a férfi, tudsz sakkozni?</p>
<p>– Nem – válaszolt az asszony. – Miért? <span class=
"pagenum"><a name="Page_179" id="Page_179">-179-</a></span></p>
<p>– Az íróasztalom fiókjában megtaláltam a régi sakktáblámat.
Kedves volna…</p>
<p>– Taníts meg – mondta az asszony.</p>
<p>– Jó – kiáltott örömmel a férfi.</p>
<p>Kihozta a kockás táblát, felállította a figurákat és magyarázni
kezdett. Eleinte kissé nehezen ment a dolog, de azután mindent
megértett az asszony. Az idő gyorsan telt el és mikor végét
vetették a tanításnak, örömmel állapították meg:</p>
<p>– Ezentúl mindennap játszunk.</p>
<p>Mindennap játszottak. Az ebédutáni és a vacsorautáni idő,
amelyet a férfi még mindig otthon töltött, volt a legunalmasabb.
Ilyenkor játszottak. A férfi szivart vett elő, az asszony is
rágyújtott egy cigarettára és megelégedéssel, örömmel ültek le a
kis asztalhoz, amelyen szép rendbe sorakozva ott állottak a játék
figurái. Jó pajtásoknak érezték magukat, szórakozást, kellemes,
apró izgalmakat vártak a játéktól. Szerették ezeket az órákat.</p>
<p>Addig, amig az asszony kezdő volt, minden pompásan ment. A férfi
könnyen nyerte meg a játékokat és ha az asszony is nyert néha, az
véletlenszámba ment. Ebbe belenyugodott az asszony is. Hónapok
teltek el és a sakkozás óráit mindig örömmel várták.</p>
<p>Lassanként azonban az asszony veszedelmes ellenfél lett. A
férfinak erőlködnie kellett; <span class="pagenum"><a name=
"Page_180" id="Page_180">-180-</a></span> törnie kellett a fejét,
kínos fejmunkával kellett fáradnia a nyerésért. És nemsokára szó
sem volt a könnyű, tréfálkozó győzelmekről. Az asszony egyenlő
rangú játékos lett. A férfi nap-nap után vereséget szenvedett a
mérkőzésben és kedvező eredmény volt, ha nyert és veszített játékai
egyenlők voltak.</p>
<p>A sakktábla körül ekkor valami titkos és lappangó gyűlölet
keletkezett. Nem a játék kedvéért ültek most már le játszani, hanem
a győzelem kedvéért. Aki veszített, az dühbe jött, elkeseredett,
fanyar haraggal pillantott a másikra és gyűlöletesnek találta az
örömét. Hibákat keresett rajta. Néha megállapította a fellobbanó
harag, hogy a másik durva lelkű, otromba, rút. Keserű kifakadások
estek. Vad és sértő vita támadt azon, ki játszik jobban. Gúnyolták
egymást. A játéktudás után a szellemi képességekre került a
sor.</p>
<p>– Minden ostoba liba azt hiszi manapság magáról, hogy hódító
szellemű asszony – mondta a férfi.</p>
<p>Az asszony élesen válaszolt:</p>
<p>– Te azt hiszed, hogy csak az az értelmes ember, aki egyszer
megbukott az ügyvédi vizsgán.</p>
<p>A vita átsíklott a többi külső és belső tulajdonságokra és
sivár, maró, marcangoló veszekedés lett. De a sakktábla azért egyre
vonzotta <span class="pagenum"><a name="Page_181" id=
"Page_181">-181-</a></span> őket. Minden nap újra kellett kezdeni a
játékot és a tegnapi veszekedést mindig elfelejtették, mikor a
sakkozás ideje eljött.</p>
<p>Jókedvvel ültek le játszani. De mikor rámeredtek a kockás
táblára, a figurák mozogni kezdtek és a játék kibontakozott, akkor
a fejtörés, a megerőltetett gondolkozás, a győzelem eshetősége
izgatta és lázba hozta őket. A játszás szenvedélye, a szellemi
mérkőzés tudata, a párbaj izgalma egyformán ingerelte őket.
Fékezhetetlen indulatok háborogtak bennük és vadul törtek ki, mikor
egy-egy vita támadt. A férfi egyszer elhibázott egy lépést. Az
asszony felvillanó szemmel nyult a táblához.</p>
<p>– Elhibáztam, mondta gyorsan a férfi. Nem úgy lépek a
bástyával.</p>
<p>– Most már késő, válaszolt kárörömmel az asszony.</p>
<p>– De nem.</p>
<p>– De igen.</p>
<p>A férfi haragosan nyúlt a bástya után. Az asszony felkapta a
kezét és elébe tartotta. A férfi elrántotta a kezet, az asszony
erre lesöpörte az egész táblát.</p>
<p>– Nesze. Akkor játszsz velük magad.</p>
<p>A férfi elfehéredett a dühtől. Felemelte a kezét és az asszony
felé ütött. Nem találta. Az asszony síkoltva hátrált. Megdöbbenve
néztek farkasszemet. <span class="pagenum"><a name="Page_182" id=
"Page_182">-182-</a></span></p>
<p>Az asszony sírva sietett ki a szobából, a férfi pedig haragosan
ment el hazulról. Ekkor hetekig nem játszottak. Kezdtek társaságba
járni és az asszony kihívóan kacérkodott mindenkivel, aki az útjába
akadt, a férfi pedig tüntetően udvarolt minden kacér
asszonynak.</p>
<p>Néma, hideg gyűlölet volt közöttük. Naphosszat alig beszéltek és
siettek megszabadulni egymástól, mihelyt tehették.</p>
<p>A sakktábla megérttette velük, hogy nem egymáshoz valók. Vad és
kiméletlen természetükről leoldott minden féket a játék szenvedélye
és nem szerelmes férfi és nő, hanem két meztelen indulat állott
egymással szemben.</p>
<p>Az érintkezés lassan újra megkezdődött közöttük. Megszokták azt,
amit a házasfelek lassanként megszoknak, hogy együtt legyenek,
beszélgessenek, együtt éljenek, amikor a lelkük rég eltávolodott
egymástól. Hideg szemmel és hideg lélekkel nézték és mérlegelték
egymást, de az érintkezésük majdnem olyan volt, mint a régi.</p>
<p>Egy napon otthon voltak. Nem lehetett sehová se menni.
Unatkoztak.</p>
<p>A férfi ekkor az asszony felé fordult és egy kicsit önmagát is
gúnyolva, zavart mosolylyal, félvállról kérdezte:</p>
<p>– Nem játszanánk egy partiet? <span class="pagenum"><a name=
"Page_183" id="Page_183">-183-</a></span></p>
<p>– Nem.</p>
<p>A férfi gúnyolódni kezdett:</p>
<p>– Nem mersz játszani. Félsz, hogy veszítesz.</p>
<p>Az asszony hallgatott. A férfi folytatta a gúnyolódást és végül
már nyújtva, elhúzva a szavakat, gyerekmódra csúfolódott:</p>
<p>– Nem mersz játszani. Neeem meeersz… Neeem meeersz…</p>
<p>Az asszony hallgatott. De az arca kipirult, az ajka dühtől
remegett és végül reszketve pattant fel.</p>
<p>– Hát lássuk.</p>
<p>Odaült a sakktábla elé. Összehúzta a homlokát, beléharapott az
ajkába és kemény, vád akarattal akart nyerni. Nyugodt is akart
lenni, de a belsejében remegett az izgalom. A férje még mindig
gúnyolódott. Ő nem szólt semmit, de forrón érezte hullámzani a
vérében minden gyűlöletét és úgy érezte, hogy a játéknyerés vad,
gyönyörű, régen kivánt fizikai legázolás lesz.</p>
<p>– Hármat játszunk, mondta a férfi. Mind a hármat elveszted.</p>
<p>Játszottak. A férfi folyton gúnyolódott. Az asszony dühös
erőfeszítéssel játszott, remegett, izgatott volt és az első játékot
csakugyan elveszítette.</p>
<p>– Látod, mondta a férfi, megmondtam. Nem tudsz semmit. Mindig
nagyra vagy vele, <span class="pagenum"><a name="Page_184" id=
"Page_184">-184-</a></span> milyen jól tudsz. Ilyenkor látszik,
hogy semmit se tudsz. Semmit.</p>
<p>– Majd meglátjuk.</p>
<p>– A másodikat is elveszted.</p>
<p>– Majd meglátjuk.</p>
<p>– Elveszted, elveszted, – dudolta a férfi.</p>
<p>Az asszony reszkető ajakkal, tüzelő szemmel meredt a
sakktáblára. A faragott figurák összezavarodtak előtte. A kockák
kinyúltak, megdagadtak, az alakok feltornyosodtak. Láza volt.
Gyűlölete, dühe és megvetése úgy borzongatta, mint valami kínzó
láz. Elveszítette a második játékot is.</p>
<p>– Látod, mondta a férfi jóindulatú oktató hangon, nem
megmondtam. Minek kezdesz azzal, aki többet tud nálad.</p>
<p>Az asszony elkeseredve, leigázva lihegett.</p>
<p>– Hát lássuk, mondta hebegve, hát lássuk most…</p>
<p>Újra játszani kezdtek. Az asszony vigyázatlan volt. Valami
kombináción törte a fejét és parasztjait elmozdította királya elől.
A férfi észrevette. Óvatosan felvonult és amíg az asszony nehéz,
komplikált tusára készült, előrehúzta királynéját, felugrott és
diadalmasan kiáltotta:</p>
<p>– Sakk. Matt.</p>
<p>Az asszony megdermedve bámult a táblára. Az volt. Matt,
kétségtelenül az. De orvmódra, <span class="pagenum"><a name=
"Page_185" id="Page_185">-185-</a></span> tisztességtelenül az.
Tisztességtelenül, komiszul kijátszottnak, banditamódra
kifosztottnak, becstelenül legázoltnak érezte magát. Elfehéredett a
dühtől. A férfi gúnyosan nevetett rá és ő vérforralónak,
rettenetesnek, galádnak látta ezt a nevetést. Elvakult, elkábult a
dühtől. Az asztalon a sakktábla mellett gyújtótartó hevert: nehéz,
éles szegletű öntött vasból. Gyűlölettől részegen nyúlt utána. A
férfi nevető feje előrehajolt. Ő felkapta a nehéz vasat és őrjöngő
erővel vágta a nevető fejhez.</p>
<p>A vas éles szeglete mélyen vágódott be a halántékon, a férfi
elbukott és homlokán kibuggyant a vér.</p>
<div class="figcenter" style="width: 85px;"><img src=
"images/i045.png" alt="" title="" /></div>
<hr class="chap" />
<p><span class="pagenum"><a name="Page_186" id=
"Page_186">-186-</a></span></p>
<div class="chapter">
<h2><img src="images/i046.png" alt="" title="" />A kávéház.</h2>
</div>
<p>Berg Géza tizennyolcéves korában került fel Budapestre egy
nádorutcai nagy bankba. Se rokona, se ismerőse nem volt az egész
nagy városban és minthogy a bank ránézve a jövendő gazdagságnak, a
sikernek, az igéretnek a földje volt, szívós elszántsággal látott
neki a munkának.</p>
<p>Szépnek találta azt a szabad életet, amelybe az iskola
szolgasága után került és minden reggel újra gyönyörűséggel
töltötte el, hogy kávéházban reggelizik. Amint haladtak az
esztendők, az életében jelentékeny változások állottak be.
Emelkedett – eleinte lassan, később gyorsabban – a fizetése; ő is
szenzációs nyakkendőket hordott, keresetten öltözködött, este az
Andrássy-úton sétált, mint a többi bankhivatalnok; a kis kocsmát,
amelybe eleinte járt, előkelő vendéglővel cserélte fel, de állandó
szerelme a kávéház volt. Itt otthon érezte magát, itt ismerték és
szerették és itt volt társasága. A törzsasztalnál, <span class=
"pagenum"><a name="Page_187" id="Page_187">-187-</a></span> ahova
járt, más hivatalnokok, ügyvédek, orvosok is voltak, akik
mindannyian jórészt a kávéházban élték le életüket. Itt minden nap
elolvasták a lapokat, megtárgyalták az eseményeket és tudták, hogy
karácsony estéjén puncscsal, újévkor pezsgővel kinálja meg őket a
kávés.</p>
<p>Berg Géza néha szinházba ment, gyakrabban orfeumba és
egyszer-egyszer bevetődött valamelyik zajos, éjjeli kávéházba.
Egyébként esténként az Andrássy-úton sétált, sok gondot fordított a
ruhájára és gondosan tanulmányozta a párbaj-kodexeket. Igy lett
huszonötéves.</p>
<p>Minthogy megtakarított pénze volt, elhatározta ekkor egy barátja
tanácsára, hogy butorokat vesz. Otthagyta a hónapos-szobát,
amelyben eddig lakott és beköltözött új lakásába. A lakás felette
csinos volt a tündöklő rézágygyal és a szőnyegekkel, amelyekre
aránylag nagy összeget költött, és ő meg volt elégedve.</p>
<p>Augusztusban költözött be új lakásába. Az ablakok az utcára
nyiltak. Szemközt, az utca másik oldalán, nagy bérház állott,
amelyben élénk élet volt. Az első emeleten azonban végig le voltak
eresztve a sárga függönyök: a nagy lakás előkelő lakója nyilván
fürdőn van.</p>
<p>Berg Gézának egy hónapig minden reggel a sárga függönyökre esett
a tekintete, mikor felkelt. Szeptember elején azonban egy reggelen
<span class="pagenum"><a name="Page_188" id=
"Page_188">-188-</a></span> fel voltak húzva a függönyök és mikor
Berg Géza érdeklődve nézett át a túlsó oldalra, az egyik ablakban –
éppen szemközt vele – egy szőke leányfej jelent meg. Szőke volt a
haja, kék a szeme, és Berg Géza különös ijedelmet érzett, mikor a
tekintetük találkozott.</p>
<p>A hivatalban ez volt az első nap, amelyen nem tudott egész
lélekkel dolgozni. Egyre maga előtt látta a szőke lányt és a
legkülönbözőbb gondolatok kavarogtak a fejében.</p>
<p>Másnap reggel újra látták egymást és Berg Gézát cserbenhagyta a
merészségnek az a tudománya, amelyet az Andrássy-úton barátaitól
tanult. Nem tudott a lányra másképpen tekinteni, mint alázattal és
elfogódva.</p>
<p>Még aznap délben átment és megnézte a kapu alatt, ki lakik az
első emeleti nagy lakásban; kissé elszomorodott, mikor olvasta,
hogy Gerhardt Pál, a marosvölgyi bányatársaság igazgatója…
Túlságosan gazdag és hatalmas ember, a lányát bizonyosan nem adná
egy fiatal bankhivatalnokhoz.</p>
<p>A szőke lány csakugyan Gerhardt Vilma volt. Berg Géza azonban
tetszett neki és reggelenként – habár az apja a marosvölgyi
bányatársaság igazgatója volt – mégis érdeklődve sietett az
ablakhoz. Igy látták egymást minden reggel, sőt később délben és
este is. Voltak bizonyos órák, amelyekben hallgatag <span class=
"pagenum"><a name="Page_189" id="Page_189">-189-</a></span> és
titkos megállapodással megjelentek ezen a furcsa találkán: nézni
egymást hallgatva és óvatosan az utcán keresztül.</p>
<p>Berg Géza egy napon végre be merte vallani magának, hogy nagyon
szerelmes a szőke lányba. Elhatározta, hogy megismerkedik vele, de
mikor az ismerkedés módjára gondolt, nagyon elcsüggedt. Nem voltak
ismerősei, nem járt társaságba. Hiába törte a fejét, nem talált
módot az ismerkedésre.</p>
<p>A vendéglőben a szomorúság e napjaiban egy szőke, fiatal úrral
ismerkedett meg, akit így mutattak be neki:</p>
<p>– Gerhardt Viktor.</p>
<p>A kérdésére azt is megtudta, hogy ez a fiatal ember a direktor
unokaöccse. Berg Géza ekkor felvillanó reménységgel, elszántan és
minden ereje megfeszítésével udvarolni kezdett a szőke fiúnak.
Sikerült vele megbarátkoznia. A vendéglőből orfeumba mentek és
hajnalig együtt voltak.</p>
<p>Két hét mulva Berg megvallotta a szerelmét a barátjának, aki
harmadnapra ragyogó arccal jött hozzá.</p>
<p>– Vilma is szerelmes beléd. Elmondta az anyjának, sírt egy óra
hosszat és most már az öreg is beleegyezett, hogy hát ismerkedjetek
meg. A többit majd meglátja.</p>
<p>Másnap délben Berg Géza redingote-ot öltött és várta a barátját,
aki elviszi Gerhardtékhoz <span class="pagenum"><a name="Page_190"
id="Page_190">-190-</a></span> bemutatni. Mikor a szőke fiú
megérkezett, Berg Géza halálsápadt lett.</p>
<p>– No, készen vagy?</p>
<p>– Igen, – válaszolt Berg remegő ajakkal.</p>
<p>Lementek a lépcsőn, átmentek az utca túlsó oldalára, beléptek a
kapun. Berg Géza egész testében reszketett.</p>
<p>– Mi bajod? – kérdezte ijedten a barátja.</p>
<p>Berg Géza halálos kimerültséggel csukta le a szemét és a lépcső
karfájához támaszkodva elfulva, száraz ajakkal és szédűlve
mondta:</p>
<p>– Hét éve nem beszéltem tisztességes lánynyal.</p>
<div class="figcenter" style="width: 78px;"><img src=
"images/i047.png" alt="" title="" /></div>
<hr class="chap" />
<p><span class="pagenum"><a name="Page_191" id=
"Page_191">-191-</a></span></p>
<div class="chapter">
<h2><img src="images/i048.png" alt="" title="" />Az itélet.</h2>
</div>
<p class="center smaller">A váró-szoba lassanként kiürül. Egy
magas, szélesvállú, sáppadt huszárkapitány várakozik még és egy
öreg asszony. A szolga meghajlik a huszárkapitány előtt, jelezvén,
hogy rajta a sor. A katona egy intéssel válaszol: elsőbbséget ad az
öreg asszonynak, ő utoljára akar bemenni. Pár percnyi várakozás
után az asszony kijön és a huszárkapitány belép az orvoshoz.</p>
<p><i>Az orvos.</i> (Kissé rövidlátó szemmel, kutatva tekint
rá.)</p>
<p><i>A kapitány</i> (zavartan): Nem tudom… megismersz-e… be kell-e
mutatkoznom.</p>
<p><i>Az orvos:</i> Oh te vagy az édes öregem? Dehogy kell
bemutatkoznod. Nagyon, nagyon örülök, hogy látlak. Ülj le. Hogy
vagy? Remélem, nem valami baj juttatott ahhoz a szerencséhez, hogy
felkeressz.</p>
<p><i>A kapitány:</i> De… őszintén szólva… igen.</p>
<p><i>Az orvos:</i> A színed, hogy megmondjam az igazat, nem nagyon
tetszik nekem. Csak nem valami betegség? <span class=
"pagenum"><a name="Page_192" id="Page_192">-192-</a></span></p>
<p><i>A kapitány:</i> Betegség… vagy még rosszabb, mint a betegség.
Még sokkal rosszabb.</p>
<p><i>Az orvos:</i> Oh, komoly dolog? Hát csak ki vele gyorsan,
nyiltan. Sok mindennek a végére járunk mi… Nem olyan vigasztalan
semmi, mint ahogy az emberek képzelik. A halált nem lehet
meggyógyítani, de azonkívül talán mindent.</p>
<p><i>A kapitány:</i> Kérlek… te tudod, mennyire szerettelek téged…
már mikor az ezrednél voltál… mikor elmentél, akkor is neked adtam
igazat… komiszság volt úgy bánni azokkal a beteg katonákkal… nagyon
becsületes embernek tartottalak…</p>
<p><i>Az orvos:</i> (Komolyan.) Annak tarthatsz most is.</p>
<p><i>A kapitány:</i> Hallottam, hogy te azóta híres orvos lettél,
idegorvos; egyetemi tanár is lettél…</p>
<p><i>Az orvos:</i> Csak magántanár.</p>
<p><i>A kapitány:</i> Az mindegy. Szóval híres orvos vagy,
becsületes, jó ember vagy (habozva) nekem barátom.</p>
<p><i>Az orvos:</i> Igen. Igen.</p>
<p><i>A kapitány:</i> Úgy beszélek hát hozzád, mint a
gyóntatópaphoz. Nálad titok marad.</p>
<p><i>Az orvos:</i> Igen.</p>
<p><i>A kapitány:</i> És te talán meg tudsz gyógyítani.
<span class="pagenum"><a name="Page_193" id=
"Page_193">-193-</a></span></p>
<p><i>Az orvos:</i> Amit ember tehet, azt megteszem. Beszélj el
nyiltan, bátran, őszintén mindent.</p>
<p><i>A kapitány:</i> Igyekszem röviden elmondani. Tudod, hogy én
tíz évvel ezelőtt – emlékszel, még hadnagykoromban – eljegyeztem
magamat.</p>
<p><i>Az orvos:</i> Igen… igen… a…</p>
<p><i>A kapitány:</i> Szóval, emlékszel rá. A menyasszonyom akkor
huszonhárom éves volt. Szép, fiatal. De akkor nem vehettem el. A
kaució miatt. Szegény lány volt, nekem sem volt semmim. Kilépni nem
akartam. Mihez kezdtem volna? Nem mehettem fináncnak. Vártunk hát
és szerettük egymást. Az évek elmultak és a szerelem is elmult.
Jártam hozzájuk, de csak megszokásból, udvariasságból, jóságból.
Nem akartam elmaradni. Mire való lett volna? Házasodni úgy sem
akartam, és csak megbántottam volna. A szerelemből – legalább a
magam részéről – lett egy langyos barátság. Megbecsültem őt; kissé
fanyar, néha keserű, de okos, jó és művelt leány volt. Egy félévvel
ezelőtt azonban nagy baj történt.</p>
<p><i>Az orvos:</i> (Felemeli fejét.)</p>
<p><i>A kapitány:</i> Nem szabad semmi rosszat gondolnod. A
nagybátyja meghalt és ráhagyta a vagyonát. Csinos, mondhatnám, nagy
vagyon volt. Most tehát hozzám jöhetett feleségül. Ekkor
megrémültem. Szemügyre vettem őt <span class="pagenum"><a name=
"Page_194" id="Page_194">-194-</a></span> és láttam, hogy nem
tetszik nekem. Nem, – hogy visszatetsző nekem. Hogy nekem nem kell.
Elfonnyadt, elhervadt észrevétlenül; elszáradt lassan a hosszú
lányságban; elvirágzott; megrútult. Előttem állott az a kérdés,
elvegyem-e így, igen vagy nem. Azt mondtam magamban: nem.
Visszavonultam. Nem mutatkoztam. De ekkor megrohant a családja.
Hogy becstelenséget követek el. Megrohant a magam családja. Hogy
ostoba is vagyok, hiszen gazdag. Hogy nem szabad cserbenhagynom tíz
évi várakozás után. Ő maga sírt, megbetegedett. Meg akar halni,
mondták. Én küzdöttem, védekeztem, tiltakoztam. Boldogtalanok
leszünk mind a ketten, ezt erősítgettem. De rám rohantak,
megrohantak, elkábítottak, legyőztek. A fenyegetésnek, a kérésnek,
a sírásnak hetekig ellentállottam. Agyon akartam lőni magamat.
Végre ő maga jött el hozzám sápadtan, betegen. Hát megadtam
magamat. Feleségül vettem. (Elhallgat.)</p>
<p><i>Az orvos:</i> És?</p>
<p><i>A kapitány:</i> (Sóhajtva.) Ez úgy egy félévvel ezelőtt volt.
(Küzködik zavarával, a szégyenkezésével.) Azóta rettenetes az
életem.</p>
<p><i>Az orvos:</i> Miért? Mondd el bátran. Mintha magadnak
mondanád el.</p>
<p><i>A kapitány:</i> (Kitörve.) Utálom. Érted, utálom. Nem: nem
szeretem. Az semmi. De <span class="pagenum"><a name="Page_195" id=
"Page_195">-195-</a></span> utálom, utálom, fizikailag undorodom
tőle, megráz, gyötör, kínoz a görcsös undor, ha mellette vagyok.
Mást elkerülhet az ember. De a feleségét!… Érted: vannak a
házaséletnek részletei, titkai. Engem megfojt, megöl az undor.
Érted ezt?</p>
<p><i>Az orvos:</i> Ezt értem.</p>
<p><i>A kapitány:</i> Most azt kell megmondanod, mit tehetek én ez
ellen. Valamit tennem kell. Élek mellette nyugodtan, csendesen, de
ha meg kell csókolnom, akkor megmozdul bennem valami. Valami
háborgó tiltakozás. Azt mondd meg, mit lehet ez ellen tenni? Hogy
lehet ezt gyógyítani?</p>
<p><i>Az orvos:</i> (Jóindulatú, elnéző mosolylyal.) Gyógyítani ezt
orvos nem tudja. Recept ez ellen nincs. Az embernek össze kell
szednie magát, erőt kell vennie magán. A megszokás…</p>
<p><i>A kapitány:</i> Nem, ne mondd ezt. A megszokás nem használ.
Én is ezt mondom magamnak egy félév óta: majd a megszokás… De egyre
rosszabb lesz. Nem tudom eltűrni. Az ő asszonyisága… érted… nem,
nem tudom ezt eltűrni. A vérem, a fejem, a szívem egyre jobban
háborog. Már beteg vagyok.</p>
<p><i>Az orvos:</i> Mi bajod van?</p>
<p><i>A kapitány:</i> Szédülök. Rémeket látok. Gyáva vagyok. Mikor
a mult héten a svadronnal nekilovagoltam egy ároknak, az jutott
<span class="pagenum"><a name="Page_196" id=
"Page_196">-196-</a></span> eszembe, hogy az árkot, egy kicsi,
rongy árkot, nem birja a lovam és szégyenszemre elfordultam. A
kommandót hibásan adom. A gyakorlótéren nem tudok megszabadulni
attól a gondolattól, hogy például a tárcámat otthon felejtettem…
ostobáskodom… megszédülök… és a tárca a zsebemben van. A multkor a
tábori misén az jutott eszembe, hogy rettenetes lesz hazamenni és
majdnem belekiáltottam a pap szavába. Rossz vagyok a katonákhoz.
Kegyetlenkedem. Lesoványodtam. Sáppadt vagyok és néha azt hiszem,
mindjárt kiesik a kard a kezemből.</p>
<p><i>Az orvos:</i> (Figyelmesen beletekint a katona reszkető
szemébe; nézi a vonagló arcát). Bizonyos, hogy ezek mind beteges
tünetek. Nem nagyon komoly dolog: egy kezdődő neuraszténia. De
elejét kell venni a nagyobb bajnak. Bizonyos vagy benne, hogy mind
<i>attól</i> van?</p>
<p><i>A kapitány:</i> Oh, bizonyos. Három napig nem voltam otthon
és feléledtem.</p>
<p><i>Az orvos:</i> Nem tudod legyőzni ezt az érzést? Ha egy-két
hónapra szabadságra mennél.</p>
<p><i>A kapitány:</i> Azután újra kezdődnék. Nem tudok rossz lenni
hozzá, nem tudok durva, kemény, brutális lenni. Hiszen ő nem tehet
róla. Jó vagyok hozzá, udvarias… nyújtja az ajkát… és akkor vége
mindennek. <span class="pagenum"><a name="Page_197" id=
"Page_197">-197-</a></span></p>
<p><i>Az orvos:</i> (Egy pillanatnyi gondolkozás után. Röviden.
Keményen.) Elválni!</p>
<p><i>A kapitány:</i> Ez az éppen, amit nem akarok, nem tudok, nem
merek megtenni. A rokonsággal nem törődöm. De ő szegény. Hogy meg
lesz alázva. Milyen boldogtalan lesz.</p>
<p><i>Az orvos:</i> Sokkal boldogtalanabb lenne, ha együtt
maradnátok. Te is belepusztulnál, ő is szerencsétlen lenne. Mind a
kettőtök érdekében gyorsan, elszántan, határozottan kell
cselekedned. Végre is két életről van szó. Te újra fogsz élni, ő is
boldog lehet mással… Az elválásnak van olyan módja, amely az
asszonyt nem alázza meg. Ki kell eszelned egy ilyen módot és
bátran: rajta!</p>
<p><i>A kapitány:</i> Hát nincs orvosság? Nem lehet gyógyítani azt,
hogy én ne undorodjam?</p>
<p><i>Az orvos:</i> Ezt nem lehet gyógyítani.</p>
<p><i>A kapitány:</i> Vagy nem lehet azt gyógyítani, hogy én ezt az
érzést el tudjam viselni. Hogy feláldozzam magamat érte, de ne
menjek tönkre bele, ne bolonduljak meg bele.</p>
<p><i>Az orvos:</i> Csak ha magadban érzesz rá erőt. Orvos itt nem
tehet semmit. Az okot keresheti csak és igyekszik az okot
megszüntetni.</p>
<p><i>A kapitány:</i> (Remegve. Elszántan.) Tehát te is azt
tanácsolod, mint orvos és mint barát, hogy elváljak tőle, akárhogy
sajnálom is. <span class="pagenum"><a name="Page_198" id=
"Page_198">-198-</a></span></p>
<p><i>Az orvos:</i> Azt. Az élet parancsának engedelmeskedni
kell.</p>
<p><i>A kapitány:</i> (Remeg az izgatottságtól, felugrik. Kezet
nyújt az orvosnak; megrázza a kezét.) Köszönöm.</p>
<p class="center smaller">A katona elrohan. Az orvos utána tekint.
Érzi, hogy itéletet mondott, érzi annak az itéletnek a
kegyetlenségét, amelyet a parancsoló élet, a zsarnok természet
nevében mondott egy boldogtalan, ártatlan, bűntelen, rút nő felett.
Elgondolkozik. Tisztának találja a lelkiismeretét, de a szive
megtelik szomorúsággal.</p>
<div class="figcenter" style="width: 87px;"><img src=
"images/i049.png" alt="" title="" /></div>
<hr class="chap" />
<p><span class="pagenum"><a name="Page_199" id=
"Page_199">-199-</a></span></p>
<div class="chapter">
<h2><img src="images/i050.png" alt="" title="" />Halott a
szobában.</h2>
</div>
<p>Az igazgató karonfogta és átvezette a szinpadon. A túlsó oldalon
állott Geltz Erzsébet.</p>
<p>– Erzsébet, bemutatom magának Forgács Jenőt.</p>
<p>Az asszony jóindulatú mosolylyal nyújtotta neki a kezét. Forgács
zavartan hajolt meg. Az igazgató még ezt mondta neki:</p>
<p>– Udvaroljon, tőle függ minden.</p>
<p>Azután elment. Forgács nem tudott szólni. Az asszony mosolygott
a zavarán.</p>
<p>– Hol volt eddig? – kérdezte tőle.</p>
<p>– Vidéken. Vándortársulatoknál karmester.</p>
<p>– Oh! Majd hivják most. Budapestre, Bécsbe, Berlinbe.</p>
<p>Forgácsnak megmelegedett a szíve.</p>
<p>– Nagyságos asszonyomtól függ minden, – ismételte hálásan az
igazgató szavait.</p>
<p>Az asszony komoly lett.</p>
<p>– Én úgy énekelek, ahogy csak tudok. Én mindig úgy énekelek.
Most elég könnyű lesz. Nagyon szép muzsikát irt. <span class=
"pagenum"><a name="Page_200" id="Page_200">-200-</a></span></p>
<p>Forgácsból kitört az öröm.</p>
<p>– Sohse reméltem, hogy előadják. Mikor beküldtem a partiturát,
azt hittem, olvasatlanúl visszaküldik.</p>
<p>Megint hallgattak. Az asszony szólt ujra:</p>
<p>– Hány éves?</p>
<p>– Huszonhét.</p>
<p>Az asszony mosolygása egy kissé fájdalmas lett.</p>
<p>– Most menjen, – szólt – dolgom van. De jőjjön el a
próbákra.</p>
<p>Forgács elment. Boldog volt. Azután eljárt a szinpadra.
Hallgatta a muzsikáját, ismerkedett, szívta magába a dicsőség
levegőjét. De csak Geltz Erzsébet iránt érzett hálát. Ő tőle várta
a sikert, ő bátorította, ha néha csüggedt volt, ő mutatta be
mindenkinek, ő hirdette a leghangosabban, hogy <i>A lázadók</i>
csodaszép muzsika. Hálával és alázattal volt tele a csodálatos
asszony iránt, akit Londontól Szentpétervárig ünnepelt Európa
minden operájában a közönség, akit kénytelen volt még az ő gőgje is
tekintélynek elismerni a muzsikában és aki most annyi jóindulattal
és szeretettel foglalkozik az ő munkájával. Alázattal csókolt neki
kezet mindennap és csak az alázat hangján tudott vele beszélni. Egy
napon megint el volt csüggedve; az asszony bátorította és
megsimogatta a haját.</p>
<p>Ekkor Hornnal ment haza, az ujságiróval. <span class=
"pagenum"><a name="Page_201" id="Page_201">-201-</a></span></p>
<p>– Kedves Forgács, – mondta neki Horn – vigyázzon magára.</p>
<p>– Miért?</p>
<p>– Lizbet anyó a hálójába keríti. Maga tapasztalatlan és fiatal
ember, ez az ő genre-ja. Az ilyenekre még veszedelmes Erzsi mama.
Láttam, hogy megsimogatta a haját. Vigyázzon. Máris nevetnek
magán.</p>
<p>Forgács elképedve bámult. Alig értette meg, kiről van szó.
Lizbet anyó, Erzsi mama, ez kimondhatatlanul rosszul esett neki.
Geltz Erzsébet a női tökéletesség mintaképe gyanánt élt a szívében.
Dadogott valamit.</p>
<p>– Meg van lepetve? – kérdezte Horn. – Tudom, ön hálás iránta.
Meg is érdemli. Nagy művésznő. Zseniális asszony. Okos asszony. A
muzsikához többet ért, mint harminc professzor. De – Istenem – egy
öreg nő, aki nem tud belenyugodni a maga öregségébe. Rákényszeredik
a forró vére miatt, hogy fiatal embereket hálózzon be. Fiatal
embereket. Vagy akárkit. Aki jön.</p>
<p>Forgács kábult volt.</p>
<p>– Hát hány éves? – kérdezte együgyüen.</p>
<p>– Hány? Száz. Húsz évvel ezelőtt már nagy művésznő volt. De
legalább negyvennyolc. Vagy ötven.</p>
<p>Később elváltak. Forgács még mindig kábult volt. Geltz
Erzsébettel mindig csak az <span class="pagenum"><a name="Page_202"
id="Page_202">-202-</a></span> árnyékos, homályos szinpadon
találkozott – az asszony vigyázott is rá, hogy ne találkozzanak
másutt – és csak a karcsú termetét, a szabályos vonásait látta. Nem
is nézte: szép-e, öreg-e. Neki a tökéletesség volt. Fájt minden
rossz szó, amit felőle hallott és másnap zavart és elfogódott volt,
amikor vele beszélt. Az arcát ismét alig láthatta. A szinpad
legsötétebb zugában állottak; amikor innen elmentek, az asszony
küldte őt: most menjen már haza.</p>
<p>Egy hét mulva megvolt az előadás. Forgács a szinfalak mögött
remegett. Az asszony odament hozzá – most ki volt festve – és
vállára tette a kezét.</p>
<p>– Bátorság!</p>
<p>A függönyt felhuzták. Forgács didergett. Geltz Erzsébet kezdett
énekelni. Forgács figyelt. A remegés megszünt. Csodaszép. Hogy
énekel ez az asszony. Hogy énekel. Csodaszép.</p>
<p>Óriási tapsvihar. Forgácsnak remegett a szíve az örömtől. Az
igazgató jött hozzá.</p>
<p>– Bravó. Nagy siker lesz. Mit művel ez az asszony!
Csodálatos.</p>
<p>A függönyt leeresztették. Ismét taps. Ki a lámpák elé. Forgács
félig eszméletlenül hajlong. Még egyszer ki. Még. Forgács remegve
rohant az asszony öltözőjébe.</p>
<p>Geltz Erzsébet rámosolygott.</p>
<p>– Megmondtam, ugy-e? <span class="pagenum"><a name="Page_203"
id="Page_203">-203-</a></span></p>
<p>Forgács könnyes szemekkel hajolt le, hogy a kezét
megcsókolja.</p>
<p>– Most menjen, – szólt az asszony – öltözködöm. De ha nincs
társasága, az előadás után jőjjön fel hozzám teára.</p>
<p>Forgács kiment. Mindenfelé gratuláltak neki.</p>
<p>– Hanem Geltz Erzsébet! Csodákat művel ez az asszony. Most is ő
az első. Az utolérhetetlen.</p>
<p>A második felvonás után újra taps. A harmadik után újra.
Viharos, hosszú, őszinte tapsok.</p>
<p>Az igazgató karonfogta.</p>
<p>– Ha nincs társasága, jőjjön velem. Van egy rendes kis
társaságunk. Félórát el szoktunk ilyenkor fecsegni a kávéházban.
Hadd ünnepeljék magát.</p>
<p>Forgács elment. Ünnepelték. Kedveskedtek neki. Forgács boldog
volt. Tizenegy óra tájban elváltak. Forgács egyedűl maradt. Ekkor
jutott eszébe, hogy Geltz Erzsébet meghivta. Az órájára nézett.
Tizenegy óra. Még felmehet.</p>
<p>Elindult. Tele volt a szíve diadallal, ujjongással, és hálával
az asszony iránt. Odaért. Csengetett. Beeresztették.</p>
<p>Az asszony jött elébe. Hosszú, kék selyemruha volt rajta, egy
puha, simuló pongyola.</p>
<p>– Azt hittem, nem jön. <span class="pagenum"><a name="Page_204"
id="Page_204">-204-</a></span></p>
<p>– Oh, hogy gondolhat ilyent. Ha tudná, milyen hálás vagyok.</p>
<p>Az asszony rámosolygott. Lehunyta a szemét és hosszú szempillái
alól lágyan, melegen, sugárzóan nézte.</p>
<p>Leültek.</p>
<p>– Akar egy csésze teát? – kérdezte az asszony.</p>
<p>– Igen.</p>
<p>– Mit fog most csinálni?</p>
<p>Forgács beszélni kezdett a terveiről. Belemelegedett és kedvvel,
bizalommal, lelkesen beszélt. Az asszony vele szemben ült az
árnyékban.</p>
<p>Forgács kezében tartotta a teás-csészét és le akarta tenni.</p>
<p>– Majd én elteszem, – szólt az asszony.</p>
<p>Felkelt a helyéről.</p>
<p>– Nem akar még egy csészével?</p>
<p>– Köszönöm. Nem.</p>
<p>Az asszony elvette a csészét és letette valahová. Aztán Forgács
mellé ült.</p>
<p>– Nem akar elmenni Budapestről?</p>
<p>– Egyelőre nem. Jól érzem itt magamat. Boldog vagyok. És hálás,
végtelenül hálás maga iránt.</p>
<p>Az asszony hozzáhajolt és megsimogatta a haját. Most közelről
látta, félvilágosságban ugyan, de világosságban. Az asszony arca ki
<span class="pagenum"><a name="Page_205" id=
"Page_205">-205-</a></span> volt festve; művészettel, finoman és
diszkrétül, de festve volt. És a festék sem takarhatta el és nem
tüntethette el a ráncokat. A szépmetszésű arcon, a homlokon, a száj
körül ráncok futottak szét. A bőr petyhüdt volt. Öreg. Szánalmas.
Rút. Forgácsnak eszébe jutott minden iszonyatosság, amit róla
hallott. Az asszony feléje hajolt és ő riadtan, megrettenve,
undorodva rezzent össze és önkéntelen mozdulattal rándúlt
vissza.</p>
<p>Az asszony észrevette. A szeme tágra nyílt ki, az ajka
megvonaglott. Felkelt. Megállott egy percre. Töprengve, kinlódva
tekintett maga elé. Azután hősies, vad, fanatikus elhatározással
kapta fel a fejét. Átment a szobán. A túlsó oldalon tükör volt. Ott
megállott. Keserű arccal pillantott a tükörbe.</p>
<p>Azután leült. Kendőt vett elő. Demaszkirozta magát. Letörülte az
arcáról a festéket. A pirosat, a feketét, mindent letörölt
csodálatos erőfeszítéssel, fáradt, lassú mozdulatokkal. Forgács
megdermedve tekintett rá. Az asszony ismét a tükörbe nézett,
lehanyatlott a feje és anélkül, hogy hátrapillantott volna, fáradt
hangon szólott:</p>
<p>– Menjen.</p>
<p>Forgács felkelt. És meghatott, remegő szívvel, könnyes
szemekkel, lábujjhegyen surrant ki, mintha halott volna a
szobában.</p>
<hr class="chap" />
<p><span class="pagenum"><a name="Page_206" id=
"Page_206">-206-</a></span></p>
<div class="chapter">
<h2><img src="images/i051.png" alt="" title="" />Visszatérés.</h2>
</div>
<p>A fürdőre egy fiatal német házaspár érkezett. Nászúton voltak és
bujkáltak az emberek elől, azonban észrevette és megbámulta őket
mégis a fürdő internacionális közönsége. Annyi szőkeség, egészség
és erő volt az óriási emberpáron, hogy az alacsony fekete
délolaszoknak, a kis barna franciáknak torkukon akadt a szó, ha
valahová belépett az északi mesékből való két germán.</p>
<p>A németeknek nem tetszett a megbámultatás és egyre ritkábban
mutatkoztak. Nekivágtak a környék nagy hegyeinek és egyszer két
napig is távol voltak. Hangos szavuk felverte a magános hegyvidéket
és a férfi egy-egy sziklacsúcsra felállva kiáltotta bele
szerelmesen az alpesi levegőbe:</p>
<p>– <i>Trude!</i>… <i>Trude!</i>…</p>
<p>Igy becézte az asszonyt, akit Gertrudnak híttak. A szőke nő
ilyenkor kitárta a karjait Ottója felé. <span class=
"pagenum"><a name="Page_207" id="Page_207">-207-</a></span></p>
<p>Merész és kitartó hegymászók voltak, és egy napon azt mondták,
hogy meg akarják mászni a <i>Germaniát</i>. A vendéglőben
lebeszélték őket a veszedelmes útról, azt ajánlották, vigyenek
legalább vezetőt, a fiatal óriás-pár azonban lenézően mosolygott és
nekiindult az útnak.</p>
<p>Reggel volt, mikor elindultak. Frissen, jókedvüen és erősen
haladtak fel a hegynek. Az út azonban egyre nehezebb lett. A
dolomitbércek izzottak a dél felé haladó nap melegétől, úgy hogy a
hegymászók lassanként elfáradtak. A kopár sziklák között erőlködve,
izzadva, lihegve törtettek fel a csúcsra. Volt hely, ahol csak
kapaszkodni lehetett az omló grániton, másutt kötéllel ereszkedtek
lefelé, azután nagy bajjal csúsztak előre a sivár bazalton és végre
a kopár sziklatengeren, a grániton át, csúszva és kapaszkodva
eljutottak a csúcsra.</p>
<p>Itt diadalmasan pillantottak végig a hegyek között, gőgösen
állottak fel a legmagasabb sziklára, azután leültek, ettek és
csókolóztak. Délután visszaindultak.</p>
<p>Ekkor már fáradtak voltak. A nap izzó korbácscsal csapkodta
végig a hegyeket; a kopár sziklák forrók voltak és egy-egy veres
gránittömeg mintha lángolt volna. Ebédjük is túlságosan bő volt
talán, most meghozta nyomába a hőség a szédülést. A homlokon nehéz
verejték cseppezik és a szem látása elhomályosul. <span class=
"pagenum"><a name="Page_208" id="Page_208">-208-</a></span></p>
<p>Botorkálva és ingadozva haladtak lefelé. Egy-egy meredeken a
görcsös kapaszkodás majdnem meggyengült, és végre eltévesztették az
utat. Éles szakadékokon vergődtek át és mikor az irányt egészen
elveszítették már, egy meredekről a kötéllel valami széles
szikla-síkra ereszkedtek le. Ide azonban kár volt jönni. A kopár,
szürke sík olyan volt, mint egy kiugró erkély: négy oldalon óriási
mélység, az ötödik oldalon a meredek sziklafal, amelyről
leereszkedtek.</p>
<p>A férfi fáradtan dőlt le a földre: pihenni egy kicsit, még
mielőtt csak gondolkoznék is a szabaduláson. Az asszony
türelmetlenül járta körül börtönüket és haragosan méregette a
mélységet.</p>
<p>Lejutni lehetetlen: ez világos volt. A kötelük nem elég hosszú a
negyvenméteres mélységhez. Nincs más hátra, mint megmászni újra a
meredek sziklafalat, amelyen leereszkedtek.</p>
<p>A férfi hevert a földön, az asszony a falat vizsgálta. A
szikla-sík szélén állott. Mondani akart valamit. Gyorsan megfordult
és ebben a pillanatban megszédült. A szeme elhomályosodott, a
hegyek és a fal, amelyhez támaszkodott, villámgyorsan kimozdultak a
helyükből és ő – még gyors fordulása mozgását folytatva – megingott
és feltartóztathatatlanul, határozottan és biztosan zuhant le a
mélységbe. <span class="pagenum"><a name="Page_209" id=
"Page_209">-209-</a></span></p>
<p>A fekvő férfi úgy tekintett zuhanására egy percig, mint aki nem
bízik a látásában. Idő kellett hozzá, hogy fáradt teste engedjen a
katasztrófa érzésének. Akkor azonban felugrott és a mélység szélére
rohant. Egy pillanat és ő is lehajítja magát és kalimpálva zuhan
lefelé az asszony után.</p>
<p>A rövid pihenés azonban visszaadta forró feje józanságát,
életösztöne megmozdult és hogy állva szédült, lefeküdt a sziklára
és úgy kutatta át szemével a mélységet. Negyven-ötven méternyire
alatta egy sárga folt feküdt a barna sziklákon és piros vér
színezte meg a ruha sárgaságát.</p>
<p>A férfi kidugta szomorú fejét a mélység fölé és szédülő feje
görcsöket érzett. Szeméből hullani kezdett a könny: egy-egy nagy
csepp először, azután zuhogva, megáradva, bőségesen. A fájdalma
egyre növekedett. Lázadva, keserüen, ordítva bőgött bele a
mélységbe.</p>
<p>Körültekintett a kopár sziklákon és harsogó jajgatása felverte a
csendet:</p>
<p>– <i>Trude!</i>… <i>Trude!</i>…</p>
<p>Az asszony csendesen, holtan feküdt lenn. Fentről egyre verődött
lefelé a férfi harsogó jajgatása.</p>
<p>Az órák multak, a nap verte melegével a hegyeket, körül a
sziklák sivárak és elhagyottak voltak, fenn ordított a férfi és
lenn csendesen feküdt az asszony. A nap lefelé hajlott az égen,
azután jött az alkony és egyszerre itt <span class=
"pagenum"><a name="Page_210" id="Page_210">-210-</a></span> volt az
éjszaka. A férfi ekkorra elhallgatott. A havasi éjszaka halotti
csendjében megdermedve feküdt. Pillantása hiába fúródott már bele a
mélységbe, nem látott semmit. Csendesen felzokogott még néha, de
megfeszült idegei fáradtan ereszkedtek meg és a mélység szélén egy
feltörő zokogás után egészségesen, mélyen elaludt.</p>
<p>A hajnal költötte fel. Újra a mélységbe bámult és újra sírt.
Mire a nap feljött az égre, akkorra érezte, hogy éhes. Felkelt és a
szabadulás útját kereste.</p>
<p>Ha rátekintett a falra, amelyen lejutottak, szédült. Itt nem
lehet feljutnia. Lefelé is zárva van az út. Kérlelhetetlen, kopár
és gyalázatos börtöne a szikla-lap, amelyre került, és úgy lehet,
hogy halottja ott lenn nemsokára nem lesz odaát sem egyedül.</p>
<p>Most már önönmagáért érzett fájdalmat, magát siratta.
Számítgatta a menekülés lehetőségét. A maga erejéből nem
menekülhet; segítséget kell várnia. A szállodában ma észreveszik,
hogy nem érkeztek haza; holnapig talán várnak, akkor mindenesetre
keresésükre indulnak. Míg keresik őket és míg megtalálják, abba
beletelik egy nap, talán kettő – három, négy vagy talán öt nap
mulva szabadíthatják meg. De lesz-e már akkor, aki örüljön a
megszabadulásnak? <span class="pagenum"><a name="Page_211" id=
"Page_211">-211-</a></span></p>
<p>Egy-két morzsa maradt még az ebédjükből. Ezt megette és közben
könnyek hullottak a szeméből, halottjára gondolván. Azután leült a
sziklára és körülhordozta szemét a hegyek között. Ismét dél volt. A
hőség izzón csapkodott a szikla körül. Vize nem volt és a
forróságban elepedve, bánatosan, összetörve gubbasztott ott a
gránitfokon.</p>
<p>A hűvös est egy kissé felüdítette. Hangosan kiáltozott ekkor,
hátha keresik már, de hogy jött az éjszaka, lefeküdt és ismét
aludt.</p>
<p>Másnap, mint egy fogoly állat úgy járkálta körül a börtönét.
Nincs sehol menekülés, és fáradtan dőlt le újra a sziklára.
Gyötörte a szomjúság és az éhség, erős óriás teste vonaglott tőle
és alkonyatkor dühödt ordítása kétségbeesve hangzott a sziklák
magánosságában.</p>
<p>A hajnal felverte már. Talpra szökött, hogy kutassa újra a
menekülés útját, út sehol sem volt azonban és most már elgyengülve
dőlt le a sziklatalpra. A nap futását csendes fájdalommal nézte és
azt mondta magában:</p>
<p>– Én is meg fogok halni.</p>
<p>Ezen az éjszakán már nem tudott aludni. Valami csendes ájulásban
volt: az ébrenlét és az álom, a gyötrő fájdalom és a halál között.
A reggel sem állította talpra. Haldokolva hevert a szirten és úgy
látszott, nincs hatalom már, <span class="pagenum"><a name=
"Page_212" id="Page_212">-212-</a></span> amely meg tudná
mozdítani. A reggeli levegőt azonban harsogó hang szelte át:</p>
<p>– Hahó!</p>
<p>A férfi feltekintett és még volt ereje egy mozdulatra. A
sziklafal tetején emberek jelentek meg és erős kötélen nemsokára
melléje ereszkedett le egyik. Tompa ájulásában alig érezte, hogy
kötelet fűznek a dereka köré, hogy erős kezek húzzák felfelé és
hogy a hordószéken lassan viszik lefelé a hegyről.</p>
<p>A fürdő népe messziről látta a lassú menetet. Az asszony
roncsolt testét már előbb elvitték előttük és most megindulva
várták a férfit.</p>
<p>Megérkezett. Szőke feje sápadtan és elvadulva hevert a párnán,
óriási teste halotti mozdulatlanságban. Sokan könnyeztek körülötte,
egy asszony sírva mondta:</p>
<p>– Istenem, hogy szerették egymást!…</p>
<p>A férfinek már előbb is a konyakos-üveget szorították a fogai
közé; most ismét konyakot töltöttek a szájába.</p>
<p>Felnyitotta a szemét. Az emberek valami tragikus szót vártak
tőle, veszteségének és fájdalmának valami megrendítő és megrázó
szavát. És az óriás kezének egy határozatlan mozdulatával, fojtott
lassú hangon, sírósan és panaszosan, de bizonyos parancsoló erővel
és mérhetetlen vágyódással megszólalt:</p>
<p>– Egy kis húslevest!</p>
<hr class="chap" />
<p><span class="pagenum"><a name="Page_213" id=
"Page_213">-213-</a></span></p>
<div class="chapter">
<h2><img src="images/i052.png" alt="" title="" />A
halhatatlanság.</h2>
</div>
<p>Bársony, a tenorista, aki egri kispapból lett világhírű énekes,
elkeseredetten járkált egy napon Milano utcáin és dühösen kereste
az impreszárióját.</p>
<p>– Nincs egy fityingem sem! – kiáltotta végre bősz haraggal,
mikor rátalált.</p>
<p>– Nekem sincs, – válaszolt óvatosan a mosolygó olasz.</p>
<p>– De nekem pénz kell, – követelődzött Bársony.</p>
<p>– Pénzem, az nincs – hangzott a határozott válasz. – De jött ide
egy gazdag német társaság, amely fonográf-felvételeket készít. Azok
jól megfizetnék egy pár dalát, kedves művész. Rolla Emma is énekel
nekik.</p>
<p>Ezer lirát kapott aznap Bársony három ócska dalért, amit
könnyedén, gond és gondosság nélkül – Rolla Emma, a világhírű
dalénekesnő után – beledudolt a fonográf <span class=
"pagenum"><a name="Page_214" id="Page_214">-214-</a></span> nagy
rézcsövébe. Az ezer lirát zsebrevágta és sietett az utcára,
vendéglőkbe, mulatókba, hogy két kézzel szétszórja.</p>
<p>Bőven omlott hozzá mindig a pénz, de fejedelmi bevételeit
esztelenül tékozolta szét. Nem kérhetett tőle senki, hogy ne adott
volna, nem lehetett bor vagy asszony olyan drága, hogy ő meg ne
fizette volna, és amíg énekestársai rideg tőzsérek voltak, akik a
hangjukkal is, a pénzükkel is úgy bántak, mintha a szinpad
bankbizományi üzlet lett volna, Bársony jószívű, duhaj egri fiú
maradt mindig: aki egy-egy mámoros éjszakát végigdalolt magyar
nótákkal és akinek minden városban az volt az első gondja,
vetődött-e oda egy magyar cigánybanda.</p>
<p>Egy hideg téli reggelen – átmulatott éjszaka után – a mámoros
Bársony fájdalmat érzett a torkában. Gondtalanul cigarettázott, de
a füst marta a gégéjét. A fájdalom egyre nőtt és szinte nyelni sem
tudott már, mintha vaskapcsok szorították volna a nyakát.</p>
<p>Beteg lett, feküdt két hétig, azután rekedten kelt fel. Délre
ment és három hónapot a tengerparton töltött. A rekedtsége nem
akart elmulni. Hangja, amely olyan volt, mint egy tömör és tündöklő
oszlop vert aranyból, megkopott, szétomlott, roncscsá vált. Próbált
énekelni: rekedt károgás volt az éneke. <span class=
"pagenum"><a name="Page_215" id="Page_215">-215-</a></span></p>
<p>Várt. A pénze teljesen elfogyott, a hitele is, szerződést nem
kapott. És ő reménykedve, sírva, átkozódva és követelődzve leste a
hangját. Egyik reggel így szólt magában: óh, ha most megjönne a
hangom! Másik reggel azt mondta: most megjött a hangom, tudom, hogy
megjött. És egyik reggel sem volt a hangja más, mint károgás.</p>
<p>A hite, melyet az egri liceumból érintetlenül hozott el,
lázongott:</p>
<p>– Hogyan büntethet az isten ilyen irgalmatlanul egy embert?</p>
<p>Ezerszer okoskodott így:</p>
<p>– Hogyan lehetséges az, hogy valami, ami megvolt, egyszerre csak
végleg és nyomtalanul eltünik. Az én hangom megvolt, meg kell most
is lennie. Csak beteg, csak fátyolos, de megvan, érzem, hogy itt
van, tudom, hogy itt van. Az orvosok szamarak.</p>
<p>Járta az orvosokat, a klinikákat. Hazajött Budapestre. Minden
este szines álmokkal aludt el; ha még egyszer visszanyeri a
hangját! Milyen okos lesz, milyen gazdag lesz, milyen úr lesz
akkor.</p>
<p>Mivel azonban élni kellett, állást keresett, valami szerény,
polgári állást, egy-két ezer forint fizetéssel. Mikor már
egypárszor ebéd nélkül töltötte a delet s vacsora nélkül feküdt le,
elfogadott egy napidijas-állást is a minisztériumban. <span class=
"pagenum"><a name="Page_216" id="Page_216">-216-</a></span>
Közömbösen ment a hivatalba, szótlanul és gőgösen körmölt: ha
egyszer visszajön a hangja, hogy le fogja nézni ezt az egész
csúszó-mászó népséget. Azonban multak az évek. Bársonynak meg
kellett érnie azt a szégyent és megaláztatást, hogy örülni volt
kénytelen előléptetésének… Irnokká léptették elő… Energiája nem
volt arra, hogy előbbrejusson, hogy produkáljon valamit. Fogva
tartották az álmok, a multnak igézete, a hódító ének.</p>
<p>Multak az esztendők. A huszonhatéves délceg, szép Bársonyból
harminchatesztendős, keserű, vén ember lett. Ráncok verődtek az
arcára, kopott ruhákban meggörnyedve és szégyenkezve lopta végig
sovány alakját az utcákon és Bársony búcsúzni kezdett a
reménységtől és az élettől.</p>
<p>Azon a napon, amikor először volt bátorsága magában elmondani: –
Sohasem kapom vissza a hangomat… azon a napon keservesen sírt
Bársony és meg akart halni. A hivatalába eljárt, de mindennap,
minden órában beárnyékolta lelkét egy kérdés:</p>
<p>– Minek éltem? Minek élek?</p>
<p>Körülötte vidámak voltak az emberek, mindegyiknek volt családja
legalább, csak őt taszította bele dicsőségének néhány napsugaras
esztendeje a teljes elhagyatottságba. <span class=
"pagenum"><a name="Page_217" id="Page_217">-217-</a></span></p>
<p>– Minek élek? – kérdezte magától Bársony mindennap és minden
órában. És már közeledett, már útban volt suhogva és jéghidegen a
nagy felelet, amely után minden néma csend. Bársony ment a halál
felé és már csak napjai voltak.</p>
<p>Egy meleg tavaszi estén kiment az utcára:</p>
<p>– Bársony, – mondta keserűen magában – Bársony, a világhírű
énekes most éli az utolsó óráit. Bársony haldokol, elfelejtve és
elhagyatva.</p>
<p>Betért egy tizedrangú kávéházba. Az asztaloknál szegényes
emberek ültek, a sarokban emelvényen valami produkció folyt.</p>
<p>Bársony komoran nézte a poharát. Az emelvényen egy nagyhajú
férfi szónokolt:</p>
<p>– Hölgyeim és uraim! Hallani fogják a leghíresebb államférfiak,
írók, művészek, énekesek és énekesnők hangját. Minden hang teljesen
tiszta és minden hang…</p>
<p>Bársony figyelni kezdett. Az emelvényen egy fonográfról szedték
le a takarót s a produkció megkezdődött.</p>
<p>A pápa beszéde volt az első szám, azután szónoklatok következtek
hosszú sorban.</p>
<p>– Most énekszámok következnek, – kiáltotta a pódium embere. – Az
első szám Rolla Emma, a világhírű dalénekesnő, három dala.
<span class="pagenum"><a name="Page_218" id=
"Page_218">-218-</a></span></p>
<p>Bársonynak őrültül dobogott a szíve. Megmarkolta az asztal
márványlapját és ijedten, remegve, egy hirtelen feltámadt
reménységgel nézett a pódium felé.</p>
<p>A három dalnak vége volt. Bársony visszafojtott lélegzettel
várt.</p>
<p>– Most következik – kiáltott a nagyhajú ember – Bársonynak…</p>
<p>Ah! Bársony felugrott. Fuldokló lélegzettel állott és
tágranyitott szemmel nézett a pódium felé.</p>
<p>A gépezet működni kezdett és a csodás készülékben felhangzott az
ő dala, az ő hangja, az ő elveszett, eltünt, meghalt hangja. A
gépezet recsegett, a dal töredezve és csorbán került ki belőle, de
mégis az ő hangja az. A recsegésen át is kizeng az ereje, a
nemessége, a tisztasága, a töredezett, csorba ének mélyén ott
tündöklik annak a hasonlíthatatlan hangnak az aranya.</p>
<p>Az ő éneke, az ő dala, az ő multja, az ő élete. Forrón lüktetett
ereiben a vér, mintha meg lett volna fagyva eddig és mintha csak
most kezdené meg újra éltető rohanását az erekben. Ki kellett
mennie a kávéházból, hogy fel ne kiáltson, hogy fel ne zokogjon,
mámoros, tomboló, diadalmas örömében.</p>
<p>A hűvös tavaszi éjszakában kitárta karjait és érezte, hogy a
halál küszöbéről visszatért <span class="pagenum"><a name=
"Page_219" id="Page_219">-219-</a></span> az életbe. És legázolt,
elesett, együgyű lelkének a mámora ebben a percben semmivel sem
volt kevésbbé magasztos, nagyszerű és megindító, mint Fausté, aki a
husvéti harangokat hallja:</p>
<p>– Föld, újra a tiéd vagyok.</p>
<div class="figcenter" style="width: 91px;"><img src=
"images/i053.png" alt="" title="" /></div>
<hr class="chap" />
<p><span class="pagenum"><a name="Page_220" id=
"Page_220">-220-</a></span></p>
<div class="chapter">
<h2><img src="images/i054.png" alt="" title="" />A vallomás.</h2>
</div>
<div class="blockquot">
<p><i>A férj.</i> Huszonnyolcéves. Magas, erős, forró
temperamentumu. Becsületes.</p>
<p><i>A feleség.</i> Harmincötéves. Szép, szőke, hervadó. Jó.</p>
<p>Késő délután.</p>
</div>
<p><i>A feleség:</i> Végre is el kell mondanod nekem.</p>
<p><i>A férj:</i> Nem lehet.</p>
<p><i>A feleség:</i> De igen. Mondd el. Szólj. Beszélj. Nem
járhatsz így: gyötrődve, hallgatagon, kínlódva. Ha elmondod, jobb
lesz.</p>
<p><i>A férj:</i> Nem, nem, nem.</p>
<p><i>A feleség:</i> Tegnap még azt is tagadtad, hogy bánt valami.
Most már bevallod. Jobb így. Még jobb lesz, ha mindent elmondasz.
Mindent el kell mondanod. Mondd hát: én nyugodtan fogadom, én erős
leszek. Valami nagy baj fenyeget bennünket?</p>
<p><i>A férj:</i> Igen… Nem!</p>
<p><i>A feleség:</i> De igen, valami nagy baj, valami rettentő
katasztrófa. Éreztem én, tudtam én, <span class="pagenum"><a name=
"Page_221" id="Page_221">-221-</a></span> láttam én. Hetek óta
látom az arcodon, az ajkad vonaglásán, a szemed borulásán. Ezen a
te becsületes, tüzes szemeden.</p>
<p><i>A férj:</i> Te jó vagy.</p>
<p><i>A feleség:</i> Az, az vagyok. Mondd el hát. Akármi is.
Akármilyen rettentő. Nem vagyok-e én a te életed bátor társa?</p>
<p><i>A férj:</i> Az vagy.</p>
<p><i>A feleség:</i> Beszélj hát. Ha könnyek futnak a szemedbe, ne
szégyeld. Hajolj ide az ölembe és sírj.</p>
<p><i>A férj:</i> Sírni fogok.</p>
<p><i>A feleség:</i> Sírj. Hajtsd az ölembe a fejedet és én
simogatom a hajadat, mintha az édes anyád volnék. No, fiacskám, én
édes fiam…</p>
<p><i>A férj:</i> (Remegve, halkan, fojtott hangon): Én szerettelek
téged.</p>
<p><i>A feleség</i> (Elfehéredik): És… és most mást szeretsz?</p>
<p><i>A férj:</i> Mást.</p>
<p><i>A feleség:</i> Kit?</p>
<p><i>A férj:</i> Egy leányt.</p>
<p><i>A feleség:</i> Milyen? Szép?</p>
<p><i>A férj:</i> Istenem, egy királynő, az én királynőm, az én
barna gyermekem.</p>
<p><i>A feleség</i> (Félig ájultan): És most elmondod. És nekem
mondod el.</p>
<p><i>A férj:</i> Nem mondtad-e?</p>
<p><i>A feleség:</i> Igen, de… <span class="pagenum"><a name=
"Page_222" id="Page_222">-222-</a></span></p>
<p><i>A férj:</i> Kinek mondjam? Vergődöm hetek óta. Kétségbeesve
küzdöttem. Letiportam százszor minden indulatot a lelkemben.
Elmondtam magamnak ezerszer, hogy őrültség nekem mást szeretni,
hogy csalás és árulás. De nem lehetett. Szeretnem kell, szeretnem
kell, meg kell halnom érte.</p>
<p><i>A feleség:</i> Mióta?</p>
<p><i>A férj:</i> Hónapok óta. Májusban rettentett meg először.
Nem, mondtam magamban, ez nem lehetséges. Ez nem szabad. De
akárhogy küzdöttem, minden erőmnél erősebb volt ez a szerelem.
Szembenéztem hát vele. Tűrni fogok, mondtam, szenvedni fogok,
hallgatni fogok. De úgy fáj. Nem lehet tovább.</p>
<p><i>A feleség:</i> (Zokog.)</p>
<p><i>A férj:</i> Ne, ne sírj. Ne sírj, te erős, te bátor, te szép,
te jó asszony. Tele van a szívem hálával és gyöngéd szeretettel
irántad. Te vagy nekem a legdrágább a világon.</p>
<p><i>A feleség:</i> De mást szeretsz.</p>
<p><i>A férj:</i> A szerelem az valami más. Az valami nagy, az
valami rettentő. Erős, vakító, hódító.</p>
<p><i>A feleség:</i> Tudom. Én tudom.</p>
<p><i>A férj:</i> A szerelem az kívüle van az akaratunknak. Az
rajtunk kívül van. Az jön, egyszerre jön felénk kívülről,
valahonnan, valami csodálatos módon. Az áttör a hálán, a
becsületen, a gyöngédségen. Egy katasztrófa az, <span class=
"pagenum"><a name="Page_223" id="Page_223">-223-</a></span> amely
ránk zuhan. Látod, ezt meg kell értened. Meg kell értened, hogy én
nem tehetek róla.</p>
<p><i>A feleség:</i> Mondtam én ezt előre. Nem szerettél engem.</p>
<p><i>A férj:</i> De igen. De igen. Oh, de hogy szerettelek. Látod,
éppen ezt kell megértened. Én nagyon szerettelek. <i>Akkor</i> tele
volt a szívem tüzes, nyugtalan, nagy szerelemmel. Most élünk itt öt
éve együtt és te vagy az én életemnek, az én lelkemnek a társa.
Neked elmondok mindent, neked elpanaszolok mindent, tőled tanácsot
kérek mindenben. És most jött ez a szerelem. Jött. Meg kell
értened, hogy én nem tehetek róla. Te okos vagy, és jó, jó, jó.
Értsd meg, hogy ez fáj nekem, hogy én szenvedek. Hogy úgy
szenvedek, mint te. Hogy ez a csapás mindkettőnket sújtott. Én nem
vétettem ellened. Én nem tehetek róla. De ez a szerelem jön, jön és
összefacsarja a szívet, úgy összefacsarja.</p>
<p><i>A feleség:</i> Hogy hívják? Ki?</p>
<p><i>A férj:</i> Nem, a nevét nem mondom meg. Ne tekints te
gyűlölettel rá. Ő nem tehet róla. Ő szép, jó, sugárzó. Ne gyűlöld
őt.</p>
<p><i>A feleség:</i> Szeret téged?</p>
<p><i>A férj:</i> Azt hiszem. Nem tudom. Nem merem kérdezni. Mit
mondjak neki? Hogy elhagyom érte a legjobb asszonyt? Mit igérjek
neki? Hogy fájdalmakon és könnyeken keresztül jöhet majd velem?
Hogyan bizzék bennem? <span class="pagenum"><a name="Page_224" id=
"Page_224">-224-</a></span></p>
<p><i>A feleség:</i> Mi lesz hát?</p>
<p><i>A férj:</i> Mi lesz? Látod, ezért kell megértened, hogyan
szenvedek én. Látod, ezért kell megbocsátanod nekem. Semmi sem
lesz. Nem lehet semmi. Gyötrődni fogok, mert téged nem
szerethetlek, gyötrődni fogok, mert őt szeretem. Látod: lázas fővel
és kábultan fogok rohanni, a szívemben sikoltoz a kétségbeesés. Ő
érte jön más. Meg kell ezt értened.</p>
<p><i>A feleség:</i> (Kinyújtja a kezét.)</p>
<p><i>A férj:</i> (Ráhajol. Az asszony érzi, hogy könnyek
nedvesítik meg a kezét.)</p>
<div class="blockquot">
<p>A férj egészen az asszony ölébe hajtja a fejét. Besötétedik.
Este lesz. Az asszony csendesen, meghatva simogatja a könnyező
férfi-fejet.</p>
</div>
<div class="figcenter" style="width: 86px;"><img src=
"images/i055.png" alt="" title="" /></div>
<hr class="chap" />
<p><span class="pagenum"><a name="Page_225" id=
"Page_225">-225-</a></span></p>
<div class="chapter">
<h2><img src="images/i056.png" alt="" title="" />A gyászoló
férfi.</h2>
</div>
<p class="center smaller">Az orfeum télikertjében. Éjfél után három
óra… A levegő tele van muzsikával, a mulatás zümmögésével, a pezsgő
savanyú szagával és fülledt parfümökkel. A gyászoló férfi egy
sarokasztalnál ül; jobbról és balról mellette egy-egy unalmas,
szőke leány. A gyászoló férfi erőltetett, fanyar mosolylyal
beszélget velük. Felpillant és észreveszi a barátját.</p>
<p><i>A barátja.</i> (Meglepetve fordul feléje. Vidám arca
egyszerre elkomolyodik, hozzá siet, nagyon melegen, nagyon hosszan
mind a két kezével megrázza a kezét.) Édes, édes jó barátom… ma
reggel jöttem haza… olvastam az újságban… milyen őrületes, milyen
borzasztó katasztrófa…</p>
<p><i>A gyászoló férfi.</i> (A fájdalomnak egy görcsös rohama
torzítja el az arcát. Gyorsan összeszedi magát.) Igen. Igen. Igen.
Ülj le.</p>
<p><i>A barátja.</i> (Int a két lánynak, azok is biccentenek egyet
a fejükkel. Azután leül.) Az egész szívemből…</p>
<p><i>A gyászoló férfi.</i> Nem. Nem. Csak semmi részvét. Nem. Még
tőled sem akarok semmit hallani. Csak semmi részvét. Az emberek
<span class="pagenum"><a name="Page_226" id=
"Page_226">-226-</a></span> megölnek ezekkel a tolakodó, léha,
henye szavakkal: részvét, fájdalom. Nem érzed, hogy képtelen és
vérlázító dolog, amikor te a te szavaidat és a te érzéseidet hozzá
akarod mérni az én fájdalmamhoz.</p>
<p class="center smaller">Elhallgat. Hallgat a barátja is. A kissé
izgatott szóváltás elhallgattatta a két leányt is.</p>
<p><i>A gyászoló férfi.</i> Mért nem szólsz?</p>
<p><i>A barátja.</i> Igazán… nem tudok… nem merek… félek, hogy
minden szó fájdalmasan érint.</p>
<p><i>A gyászoló férfi.</i> De igen. Csak beszélj. Akármit.
Akármiről. Mondj valamit. Valami jót. Vagy még inkább valami
rosszat. Valami keményet, sértőt, fájdalmasat.</p>
<p><i>A barátja.</i> (A két lányra tekint, a kik elkomolyodva ülnek
a helyükön.)</p>
<p><i>A gyászoló férfi.</i> Oh ezektől beszélhetsz. Nem értenek egy
szót se magyarul. Ez a két <i>sister Flower</i>. Angolok.</p>
<p><i>A két lány.</i> (A neve hallatára egyszerre kapja fel a
fejét.)</p>
<p><i>A gyászoló férfi.</i> (Elkényszeredett mosolygással int nekik
és feléjük nyújtja a poharát koccintásra.)</p>
<p><i>A barátja.</i> Akkor engedj meg egy bántó és kemény kérdést.
Hogyan lehetsz te itt, hogyan lehetsz te ilyen társaságban, amikor…
<span class="pagenum"><a name="Page_227" id=
"Page_227">-227-</a></span></p>
<p><i>A gyászoló férfi.</i> Irgalmas isten, hát te se érted?</p>
<p><i>A barátja.</i> Nem. Nem értem.</p>
<p><i>A gyászoló férfi.</i> De hiszen te ismersz engem. Te tudod,
hogyan tudok szeretni és milyen az én szeretetem. Te tudod, hogy az
én szeretetem nem a szavak szeretete. Meg tudnék halni valakiért,
de nem tudnám fecsegéssel lealázni a lelkem gyöngéd, remegő, finom
érzését. Az én szeretetem nem a hizelgő szeretet, nem a kedveskedő,
nem a figyelmes, hanem a hallgató, a szent, a csendes, a meghalni
is kész. Te tudod ezt.</p>
<p><i>A barátja.</i> Tudom.</p>
<p><i>A gyászoló férfi.</i> És mégsem érted?</p>
<p><i>A barátja.</i> Nem. És nem érti meg senki sem. Aki itt lát,
az megbotránkozik. Sokan ismernek. Az egész város. Nem is volna
szabad mutatkoznod.</p>
<p><i>A gyászoló férfi.</i> Mit bánom én? Hát törődöm én a
várossal? Hát bánom én, akármit mondanak? Hát érdekel engem a
város, a gyáram, az összeköttetéseim? Az egész világ silányság,
semmi, rongy, ha a fájdalmamon keresztül nézem. Nem bánok semmit.
De neked meg kellene értened…</p>
<p><i>A barátja.</i> Nem tudom megérteni.</p>
<p><i>A gyászoló férfi.</i> Csodálatos, hogyan maradhatott a lelkem
előtted ilyen ismeretlen. Nézd: <span class="pagenum"><a name=
"Page_228" id="Page_228">-228-</a></span> amilyen az én szeretetem,
olyan a fájdalmam is. Én nem tudok sírni, de belül egy
kétségbeesett, veszett, fuldokló bánat vergődik a szívemben. Nem,
nemcsak a szívemben. Itt, bent, mindenütt: egy nagy égés van, egy
nagy fuldoklás, egy őrjöngő vergődés. Itt, bent, mindenütt fáj,
reszket, vonaglik valami. Mintha minden vércseppem és minden
idegszálam felágaskodnék és azt mondaná, hogy ő most nem szolgál
tovább. Fel kell emelnem a fejemet és úgy kell lélekzenem, mint egy
fuldoklónak. Körül kell tekintenem rémülten, hogy hogyan lehet még
így élni? Mi lesz most? Mi lesz most?</p>
<p><i>A két lány.</i> (Meglepetve bámul a gyászoló férfire, akinek
a hangján megérzik a lelke didergése.)</p>
<p><i>A barátja.</i> Otthon kellett volna maradnod.</p>
<p><i>A gyászoló férfi.</i> Otthon? De mikor nem maradhatok? Mikor
megfulladok? Mikor beleőrülök abba, hogy járkálok fel és le és a
semmibe meresztem a szememet. Emlékszel rá, mikor a feleségem
meghalt: az anyja megsértődött, mert nem szereztem gyászruhát.
Jóságos isten, ő tudott a gyászruhára gondolni… Azután bejött a
szobámba és azt mondta, hallatlan, hogy ilyenkor szivarozni tudok.
Mikor őrült voltam a fájdalomtól és lihegve kábítottam el
magamat.</p>
<p><i>A barátja.</i> Az barbárság volt. <span class=
"pagenum"><a name="Page_229" id="Page_229">-229-</a></span></p>
<p><i>A gyászoló férfi.</i> Te is ilyen barbár vagy most, amikor
rossz néven veszed tőlem, hogy itt vagyok. Nem érted, hogy el
akarom magamat kábítani? Nem érted, hogy ez nem élvezet nekem? Hogy
ezek a lányok azért angolok, mert a beszélgetéssel is külön munkára
akarom kényszeríteni az elmémet. Amióta ketten maradtunk a kis
lánnyal, azóta eljárok ide. Otthon együtt töltöttem vele az estét,
beszélgettünk, én mulattattam őt (könnyek fátyolozzák el a szemét)
és amikor tíz óra tájban lefeküdt, akkor eljöttem ide. Most is
eljöttem. Nem tudtam otthon maradni, ahol a harmadik szobában az ő
hideg, kicsi teste fekszik. El kellett kábítanom magamat. Minden
vidám szó és az élet minden zajossága új fájdalommal nyílal bele a
szívembe. De a fájdalmamat, azt a másikat, azt az igazit, azt
félrevezetem, megcsalom. Elkábítom magamat. Megpróbálok úgy
gondolkozni, mintha ő élve feküdnék otthon, és csak haza kellene
mennem, hogy halljam az édes pihegését. Nem sikerül. De a szemem
lát legalább, a fülem hall legalább és nem tölti be a szememet és a
fülemet a fájdalomnak az a lázadása itt bent, amelyik őrüléssel és
pusztulással fenyeget.</p>
<p><i>A barátja.</i> De a világra is kellene gondolnod. Az emberek
megkivánják, hogy mindenki olyan legyen, mint ők. <span class=
"pagenum"><a name="Page_230" id="Page_230">-230-</a></span></p>
<p><i>A gyászoló férfi.</i> De én nem tőrödöm velük. Nem érted te,
hogy az én fájdalmam mellett most semmi a megitélés, a harag, a
gyülölet, vagy akármi, akár az egész világ. És én nem vagyok olyan,
mint a többi emberek. Nem tudod te, miért kerestem ki én itt három
év óta mindig vagy rút, vagy ostoba, vagy alávaló, vagy komisz
nőt?</p>
<p><i>A barátja.</i> Nem.</p>
<p><i>A gyászoló férfi.</i> Mert arra az egyetlenre gondoltam
mindig, aki meghalt. Mert én nem tudtam és nem akartam mámoros
lenni. Mert kínozni akartam magamat. Mert nem akartam, hogy a
tetszésemnek egy kicsi foszlánya is jusson akárkinek. Mert ha meg
is fogtam másnak a kezét, őt gyászoltam mindig. Mert így szóltam
mindig magamban: te tudsz még nőt átkarolni? – de nézd, milyen rút,
milyen ostoba, milyen alávaló ez a nő, holott amaz milyen ragyogó
és milyen dicsőséges volt.</p>
<p><i>A barátja.</i> Különös.</p>
<p><i>A gyászoló férfi.</i> Különös. De vannak különös lelkek. Akik
mások, mint a többi. Akik másképpen szeretnek, érzékenyebben,
remegőbben, finomabban, félénkebben, mint más. És akiknek a
fájdalma sem olyan, mint a többi emberé.</p>
<p><i>A barátja.</i> A fájdalom az egyforma.</p>
<p><i>A gyászoló férfi.</i> Nem. Vannak olyan lelkek, amelyek
befelé százannyi életet élnek, mint <span class="pagenum"><a name=
"Page_231" id="Page_231">-231-</a></span> más, de kifelé nincs
megnyilatkozásuk. Az én lelkemben ezer húron sír a fájdalom…
Zokogni nem tudok. De bent… Aki zokogni tud, nem tudja, mi a
fájdalom.</p>
<p><i>A barátja.</i> Ah, ez talán túlzás.</p>
<p><i>A gyászoló férfi.</i> Nem. Nem tudják. A hallgatag, a
csukott, a betegen érzékeny lelkek tudják csak, amelyek úgy
indulnak tovább, hogy nem is látszik rajtuk, történt-e valami. Akik
át tudják magukat adni a fájdalomnak, azok boldogok. A fájdalom
megrázza őket, zokognak és vége. De akiben úgy árad szét a
fájdalom, mint a méreg: a vérében, az idegeiben, az egész testében,
égetve és marcangolva… A többiek, a zokogók, a nagynénje, a
nagyanyja, most otthon vannak és alszanak. Ha én aludni tudnék.</p>
<p><i>A barátja.</i> Mióta nem aludtál?</p>
<p><i>A gyászoló férfi.</i> A mióta… Szóval tegnap óta; harminc
órája.</p>
<p><i>A barátja.</i> De hát ez így nem tarthat. Hát mire vársz
itt?</p>
<p><i>A gyászoló férfi.</i> Várom a reggelt.</p>
<p><i>A barátja.</i> Miért?</p>
<p><i>A gyászoló férfi.</i> Reggel temetik.</p>
<p class="center smaller">Elhallgatnak. Körülöttük zsong a terem. A
két leány vár egy kicsit, azután unja a hallgatást és bosszankodva
távozik. Künn hajnalodni kezd.</p>
<hr class="chap" />
<p><span class="pagenum"><a name="Page_232" id=
"Page_232">-232-</a></span></p>
<div class="chapter">
<h2>Tartalom.</h2>
</div>
<ul class="TOC">
<li>Az ötödik szimfónia <span class="ralign"><a href=
"#Page_1">1</a></span></li>
<li>A kártya <span class="ralign"><a href=
"#Page_8">8</a></span></li>
<li>Két párbaj <span class="ralign"><a href=
"#Page_21">21</a></span></li>
<li>Signor Sabbatto <span class="ralign"><a href=
"#Page_30">30</a></span></li>
<li>Csókok koldusai <span class="ralign"><a href=
"#Page_37">37</a></span></li>
<li>Úr <span class="ralign"><a href="#Page_43">43</a></span></li>
<li>Mária! <span class="ralign"><a href=
"#Page_52">52</a></span></li>
<li>A gyógyulás <span class="ralign"><a href=
"#Page_63">63</a></span></li>
<li>Ibolya és Ágnes <span class="ralign"><a href=
"#Page_70">70</a></span></li>
<li>A gyermek <span class="ralign"><a href=
"#Page_81">81</a></span></li>
<li>Mámor <span class="ralign"><a href=
"#Page_89">89</a></span></li>
<li>Én <span class="ralign"><a href="#Page_96">96</a></span></li>
<li>A görög katona <span class="ralign"><a href=
"#Page_105">105</a></span></li>
<li>Nem kell <span class="ralign"><a href=
"#Page_115">115</a></span></li>
<li>A világosság <span class="ralign"><a href=
"#Page_122">122</a></span></li>
<li>A hazatérők <span class="ralign"><a href=
"#Page_128">128</a></span></li>
<li>Danse macabre <span class="ralign"><a href=
"#Page_136">136</a></span></li>
<li>A bosszú <span class="ralign"><a href=
"#Page_143">143</a></span></li>
<li>Cseléd <span class="ralign"><a href=
"#Page_151">151</a></span></li>
<li>Fanyar nász <span class="ralign"><a href=
"#Page_156">156</a></span></li>
<li>A prológus <span class="ralign"><a href=
"#Page_163">163</a></span></li>
<li>A kis gróf <span class="ralign"><a href=
"#Page_172">172</a></span></li>
<li>Matt <span class="ralign"><a href=
"#Page_178">178</a></span></li>
<li>A kávéház <span class="ralign"><a href=
"#Page_186">186</a></span></li>
<li>Az itélet <span class="ralign"><a href=
"#Page_191">191</a></span></li>
<li>Halott a szobában <span class="ralign"><a href=
"#Page_199">199</a></span></li>
<li>Visszatérés <span class="ralign"><a href=
"#Page_206">206</a></span></li>
<li>A halhatatlanság <span class="ralign"><a href=
"#Page_213">213</a></span></li>
<li>A vallomás <span class="ralign"><a href=
"#Page_220">220</a></span></li>
<li>A gyászoló férfi <span class="ralign"><a href=
"#Page_225">225</a></span></li>
</ul>
<hr class="chap" />

</body>
</html>
